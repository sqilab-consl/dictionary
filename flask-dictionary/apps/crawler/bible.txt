Igũrũ na thĩ gũgĩkĩrĩka o kũrĩka, o na mwaranĩrie wa ũingĩ wothe wakuo;naguo mũthenya wa mũgwanja Ngai agĩkorũo arĩkĩtie wĩra ũcio wake aarutaga wa ũũmbi; ningĩ mũthenya o ũcio wa mũgwanja akĩhurũka atiganĩte na wĩra wake wothe ũcio aarutĩte wa ũũmbi.Na rĩrĩ, mũthenya ũcio wa mũgwanja-rĩ, Ngai akĩũrathima, akĩwamũra, nĩ ũndũ mũthenya ũcio nĩguo aahurũkire agĩtiga wĩra wake wothe ũrĩa we Ngai aarutĩte wa gũtũma indo igĩe, o na wa gũciũmba.Kĩu nĩkĩo kĩhumo kĩa igũrũ na gĩa thĩ, rĩrĩa ciatũmirũo igĩe kuo, o mũthenya ũrĩa Jehova Ngai ombire thĩ na igũrũ.Na hĩndĩ ĩo thĩ ndĩakoretwo ĩgĩĩte kamũtĩ o na kamwe ga gĩthaka, kana gũkamera kahuti ga gĩthaka o na karĩkũ, amu hĩndĩ ĩo Jehova Ngai ndoirĩirie thĩ mbura, o na gũtiarĩ mũndũ wa kũrĩma mũgũnda;no rĩrĩ, nĩ kĩbii kĩaambataga kiumĩte na thĩ, gĩkaihũgia thĩ igũrũ, o harĩa yakinya.Nake Jehova Ngai akĩũmba mũndũ na rũkũngũ rũa thĩ, agĩcoka akĩmũheeherera mĩhũmũ ya muoyo na marima ma iniũrũ; nake mũndũ ũcio agĩtuĩka mũndũ wĩ muoyo.Naguo mwena ũrĩa riũa rĩrathagĩra, Jehova Ngai agĩthondeka mũgũnda mũirigĩre, o kũrĩa gwetagwo Edeni, na akĩũhanda; na nĩho aaigire mũndũ ũcio ombĩte.Naguo tĩri Jehova Ngai agĩtũma ũmere mũtĩ o wothe wa kwendeka ũkĩonwo, na ũrĩa mwega wa kuuma irio, naguo mũtĩ wa muoyo ũkagĩa o mũgũnda ũcio gatagatĩ, o na mũtĩ wa kũmenyithania wega o na ũũru.Na kwarĩ rũũĩ rũoimĩte kũu Edeni rũa kuunithagĩria mũgũnda ũcio maĩ; naruo rũoima hau, rũkagayũkangana, rũgatuĩka rũa mĩmero ĩna.Rĩĩtwa rĩa ũrĩa wa mbere nĩ Pishoni, na ũcio nĩguo ũrigicĩirie bũrũri wothe wa Havila, kũrĩa gwĩ thahabu;nayo thahabu ya bũrũri ũcio nĩ njega, ningĩ kũu no kũrĩ kĩndũ kĩrĩa gĩĩtagwo bendora na mũthemba wa ihiga ũrĩa wĩtagwo onigithi.Na rĩĩtwa rĩa rũũĩ rũa kerĩ nĩ Gihoni, na rũu nĩruo rũrigicĩirie bũrũri wothe wa Kushi.Na rĩĩtwa rĩa rũũĩ rũa gatatũ nĩ Hidekeli, na rũu nĩruo rũgereire mbarĩ ĩrĩa ĩngĩ ya bũrũri wa Ashuri. Na rũũĩ rũa kana-rĩ, nĩ Farati.Nake Jehova Ngai agĩtwara mũndũ ũcio ombĩte akĩmũiga mũgũnda ũcio warĩ kũu Edeni, aũrutage wĩra, na aũikaragie.Nake Jehova Ngai agĩatha mũndũ ũcio, akĩmwĩra atĩrĩ, Mũtĩ o wothe ũrĩa wĩ mũgũnda ũyũ-rĩ, nĩũrekereirio ũũrĩage;no rĩrĩ, mũtĩ ũrĩa wa kũmenyithania wega o na ũũru, ndũkanaũrĩe, nĩ gũkorũo mũthenya ũrĩa ũkaũrĩa, no mũhaka ũgakua.Ningĩ Jehova Ngai akiuga atĩrĩ, Ti wega mũndũ ũyũ aikare wiki; nĩngũmũũmbĩra mũmũteithia o ũrĩa maaganĩrĩirũo nake.Na rĩrĩ, Jehova Ngai ombire nyamũ o yothe ya gĩthaka na tĩri, o na nyamũ o yothe ĩrĩa ĩrĩ njoya ya rĩera-inĩ, agĩcoka agĩcitwara ciothe kwĩ mũndũ ũcio, nĩguo emenyere ũrĩa egũciĩta; na rĩrĩ, kĩũmbe o gĩothe gĩa icio irĩ muoyo-rĩ, o rĩĩtwa rĩrĩa mũndũ ũcio aagĩtuire, rĩu rĩgĩtuĩka rĩĩtwa rĩakĩo.Nake mũndũ ũcio agĩtua mahiũ mothe marĩĩtwa, o na nyamũ iria ii njoya cia rĩera-inĩ o na nyamũ ciothe cia gĩthaka; no rĩrĩ, ha ũhoro wa mũndũ-rĩ, gũtiakorirũo kwĩ na mũmũteithia maaganĩrĩirũo nake.Nake Jehova Ngai agĩtũma mũndũ ũcio agwatwo nĩ toro mũnene mũno, agĩgĩkoma; ningĩ akĩmũruta rũbaru rũmwe, agĩcoka agĩcokania nyama hau ruuma,naruo rũbaru rũu Jehova Ngai aarutire mũndũ ũcio, akĩrũkũmbania rũgĩtuĩka mũndũ mũka, agĩcoka akĩmũtwara kwĩ mũndũ ũcio.Nake mũndũ ũcio akiuga atĩrĩ, Rĩu kaĩ ũyũ nĩwe ihĩndĩ rĩmwe riumĩte mahĩndĩ-inĩ makwa, o na nyama yumĩte nyama-inĩ ya mwĩrĩ wakwa-ĩ! Nĩ wega etagwo Mũndũ-mũka, tondũ arutirũo thĩinĩ wa Mũndũ-mũrũme.Tondũ wa ũguo-rĩ, mũndũ mũrũme nĩatigane na ithe na nyina, magwatane na mũka, nao erĩ matuĩke mwĩrĩ ũmwe.Nao acio erĩ, mũndũ na mũka, maarĩ njaga, na matiaiguaga thoni.Na rĩrĩ, nyamũ-ya-thĩ yarĩ na ũhinga gũkĩra nyamũ o na ĩrĩkũ thĩinĩ wa nyamũ iria ingĩ cia gĩthaka iria Jehova Ngai ombĩte. Nayo ĩkĩũria mũndũ mũka ũcio atĩrĩ, Anga Ngai nĩoigĩte atĩ mũtikanarĩe mũtĩ o na ũmwe wa mũgũnda ũyũ?Nake mũndũ mũka agĩcokeria nyamũ-ya-thĩ, akĩmĩĩra atĩrĩ, Maciaro ma mĩtĩ ya mũgũnda ũyũ, tũrĩ etĩkĩrie kũmarĩa;no rĩrĩ, ha ũhoro wa maciaro ma mũtĩ ũrĩa wĩ mũgũnda gatagatĩ-rĩ, Ngai oigĩte atĩrĩ, Mũtikanamarĩe, o na kana mũmahutie, nĩ getha mũtigakue.Nayo nyamũ-ya-thĩ ĩkĩĩra mũndũ mũka atĩrĩ, Aca, ti atĩ no mũhaka mũgakuanĩ gũkorũo Ngai nĩoĩ atĩ mũthenya ũrĩa mũkamarĩa, hĩndĩ ĩo maitho manyu nĩmakahingũka, mũtuĩke o ta Ngai, mũmenyage wega o na ũũru.Nake mũndũ mũka ũcio rĩrĩa onire atĩ mũtĩ ũcio nĩ mwega wa kuuma irio, o na atĩ nĩ wa kwendeka ũkĩonwo na maitho, o na ningĩ atĩ nĩ wa kwĩrirĩrio nĩ ũndũ wa kũũhĩgia mũndũ, agĩgĩtua maciaro maguo, akĩmarĩa; o na ningĩ akĩhe mũthuriwe nake, o nake akĩrĩa.Namo maitho mao o erĩ makĩhingũka, makĩmenya atĩ me njaga; magĩgĩtuma mathangũ ma mũkũyũ, magĩĩthondekera tũkuo twa njohero.Nao makĩigua mũgambo wa Jehova Ngai agĩceeranga kũu mũgũnda riũa rĩarura, nake mũndũ ũcio na mũka makĩĩhitha Jehova Ngai kũu mĩtĩ-inĩ ya mũgũnda, ndakamone.Nake Jehova Ngai agĩĩta mũndũ ũcio, akĩmũũria atĩrĩ, Wĩ ha?Nake akiuga atĩrĩ, Nĩ kũigua ndaigua mũgambo waku gũkũ mũgũnda, ndetigĩra, nĩ ũndũ nyuma njaga; ndakĩĩhitha.Nake akĩmũũria atĩrĩ, Nũ ũkwĩrire atĩ wĩ njaga? Kaĩ ũrĩĩte mũtĩ ũrĩa ndagwathire ngĩkwĩra ndũkanarĩe?Nake mũndũ ũcio akiuga atĩrĩ, Mũndũ mũka ũrĩa wa’heire tũtũũranie nake, nĩwe ũ’heire maciaro ma mũtĩ ũcio, na niĩ ndarĩa.Nake Jehova Ngai agĩcoka akĩũria mũndũ mũka ũcio atĩrĩ, Ũguo wĩkĩte nĩ atĩa? Nake mũndũ mũka akiuga atĩrĩ, Nyamũ-ya-thĩ nĩyo ĩ’henereirie, ndarĩa.Nake Jehova Ngai akĩĩra nyamũ-ya-thĩ atĩrĩ, Tondũ wa ũndũ ũcio wĩkĩte-rĩ, thĩinĩ wa mahiũ mothe, o na thĩinĩ wa nyamũ ciothe cia gĩthaka, wee nĩwatũũra wĩ mũthahu; gũthiĩ ũrĩthiaga na nda, na kũrĩa ũrĩrĩaga rũkũngũ matukũ mothe ma muoyo waku;na ningĩ nĩngũtũma inyuĩ na mũndũ mũka ũyũ mũgĩe ũthũ, o na mbeũ yaku na yake igĩe ũthũ; mbeũ yake nĩĩgakũgũtha mũtwe, nawe nĩũkamĩgũtha ndiira ya kũgũrũ.Ningĩ agĩcoka akĩĩra mũndũ mũka atĩrĩ, Nĩngũkũingĩhĩria mũno thĩna waku na mĩtangĩko ĩkoniĩ ũhoro waku wa kũgĩa ihu; ũrĩciaraga twana na ruo, na ningĩ merirĩria maku nĩmarĩkũgucagĩrĩria kwĩ mũthuriguo, nake nĩarĩgwathaga.Ningĩ akĩĩra Adamu o nake atĩrĩ, Tondũ wee nawe nĩwĩtĩkĩrire kũigua mũgambo wa mũkaguo, warĩa mũtĩ ũcio ndagwathire ngĩkwĩra ũũ: Ndũkanaũrĩe; tondũ wa ũhoro ũcio-rĩ, tĩri nĩwatũũra wĩ mũthahu nĩ ũndũ waku; ũrĩrĩaga irio ciaguo o na thĩna matukũ mothe ma muoyo waku;naguo nĩũgũkũmerera mĩigua, na mahiũ ma nyeki-inĩ, na ũrĩrĩaga tũhuti o twa mũgũnda;irio ciaku-rĩ, ũrĩcirĩaga na thithino ya ũthiũ waku, o nginya rĩrĩa ũgacoka tĩri-inĩ; nĩ gũkorũo nĩkuo warutirũo; amu wee ũrĩ o rũkũngũ, ningĩ ũgacoka ũtuĩke o rũkũngũ.Nake mũndũ ũcio aatuire mũka Hawa, nĩ ũndũ nĩwe watuĩkire nyina wa arĩa othe magĩaga muoyo.Ningĩ Jehova Ngai agĩthondekera Adamu o na mũka nguo cia njũa, akĩmahumba.Nake Jehova Ngai akiuga ũũ: Atĩrĩrĩ, mũndũ ũyũ nĩatuĩkĩte o ta ithuĩ, wa kũmenyaga wega o na ũũru; na rĩu getha ndagatwarĩrĩrie guoko, atue maciaro ma mũtĩ wa muoyo o namo, amarĩe, acoke atũũre tene na tene,tondũ ũcio-rĩ, Jehova Ngai akĩmũingata mũgũnda ũcio warĩ kũu Edeni, akarĩmage tĩri-inĩ kũrĩa aarutirũo.Agĩkĩrutũrũra mũndũ ũcio, ningĩ agĩcoka akĩiga Akerubi mũgũnda ũcio wa Edeni mwena ũrĩa riũa rĩrathagĩra, o na rũhiũ rũa rũrĩrĩmbĩ rũa mwaki rũeyerekagĩria na mbarĩ ciothe, nĩguo njĩra ya gũthiĩ mũtĩ-inĩ wa muoyo ĩikaragio ndĩkagerũo.Nake mũndũ ũcio akĩonana na mũka ũcio wake Hawa, nake akĩgĩa ihu, agĩciara Kaini, akiuga atĩrĩ, Ndĩ kũgĩa na mwana wa mũndũ mũrũme nĩ ũndũ wa gũteithio nĩ Jehova.Na ningĩ agĩciara Habili, mũrũ wa nyina. Nake Habili ũcio aarĩ mũrĩithi wa mbũri; no rĩrĩ, Kaini aarĩ mũrĩmi.Namo matukũ maathiathia, Kaini agĩtwara irio imwe cia mũgũnda, ituĩke ihaki rĩa Jehova.O nake Habili agĩtwara mbũri imwe ciake iria ciarigithathĩtwo nĩ mbũri cia rũru rũake, o na maguta mamwe ma cio. Nake Jehova agĩĩtĩkĩra Habili na ihaki rĩake;no rĩrĩ, ndaigana gwĩtĩkĩra Kaini na ihaki rĩake. Nake Kaini agĩcinwo nĩ marakara, agĩtuka gĩthiithi.Nake Jehova akĩũria Kaini atĩrĩ, Warakara nĩkĩ? Na ningĩ watuka gĩthiithi nĩkĩ?Githĩ ũngĩĩka wega, ndũngĩĩtĩkĩrũo o nawe? No ningĩ kũngĩtuĩka atĩ ndũgwĩka wega-rĩ, wĩhia ũgũkuoheria o mũromo-inĩ; nakuo kwĩrirĩria kwaguo nĩgũkũrorete, no rĩrĩ, wee no nginya ũũhootage.Nake Kaini akĩĩra Habili mũrũ wa nyina ũhoro ũcio. Na rĩrĩ, gũgĩkinya atĩrĩ, atĩ hĩndĩ maarĩ mũgũnda Kaini agĩũkĩrĩra Habili mũrũ wa nyina, akĩmũũraga.Nake Jehova akĩũria Kaini atĩrĩ. Mũrũ wa nyũkwa Habili-rĩ, e ha? Nake Kaini akĩmũcokeria akiuga atĩrĩ, Niĩ ndiũĩ. Kaĩ akĩrĩ niĩ mũmenyereri wa mũrũ wa maitũ?Nake akĩmũũria atĩrĩ, Nĩ atĩa wĩkĩte? Mũgambo wa thakame ya mũrũ wa nyũkwa nĩũrangaĩra uumĩte thĩ.Na rĩu, wee nĩwagwatwo nĩ kĩrumi kiumanĩte na tĩri, o ũcio wathamirie kanua wanĩrĩrie thakame ya mũrũ wa nyũkwa guoko-inĩ gwaku;warĩma mũgũnda, tĩri ndũgacoka gũkuonera kĩrĩa kiumaga hinya-inĩ waguo; ningĩ ũgũtuĩka mũũri wa kũũrũraga gũkũ thĩ.Nake Kaini akĩĩra Jehova atĩrĩ, Iherithia rĩakwa rĩkũneneha gũkĩra rĩrĩa ingĩhota gwĩtiiria.Atĩrĩ, ũmũthĩ nĩwanyingata wangirania na tĩri o harĩa wakinya, na nĩngũtũũra ndiganĩrĩirio na ũthiũ waku, ndũũre ndĩ mũũri wa kũũrũraga gũkũ thĩ; na nĩgũgakinya atĩrĩ, atĩ mũndũ ũrĩa wothe ũkangorerera no kũũraga akanjũraga.Nake Jehova akĩmwĩra atĩrĩ, Tondũ ũcio mũndũ ũrĩa ũkooraga Kaini akarĩhio maita mũgwanja. Ningĩ Jehova agĩĩkĩra Kaini rũũri, nĩ getha mũndũ o na ũrĩkũ ũrĩa ũkamũkorerera ndakanamũringe akue.Nake Kaini akiuma harĩ Jehova, agĩthiĩ agĩtũũra bũrũri wa Nodu, ũrĩa warĩ rũere rũa kũu Edeni rũrĩa riũa rĩrathagĩra.Na rĩrĩ, Kaini akĩonana na mũka, nake akĩgĩa ihu, agĩciara Enoku; ningĩ agĩaka itũũra, akĩrĩtua Enoku o ta ũguo mũrũwe etagwo.Nake Enoku agĩciara Iradu, nake Iradu agĩciara Mehujaeli, nake Mehujaeli agĩciara Methushaeli, nake Methushaeli agĩciara Lameku.Nake Lameku ũcio akĩhikia aka erĩ; ũmwe wao etagwo Ada, na ũrĩa ũngĩ etagwo Zila.Nake Ada agĩciara Jabali; ũcio nĩwe ithe wa andũ arĩa matũũraga hema-inĩ na makagĩa na indo cia thakame.Nake mũrũ wa nyina etagwo Jubali, na nĩwe ithe wa andũ othe arĩa ahũri kĩnanda kĩa mũgeto na arĩa ahuhi mũtũrirũ.Nake ũcio wetagwo Zila agĩciara Tubali-Kaini, ũrĩa warĩ mwĩgithia wa mũturi o wothe wa indo cia rũthuku na cia igera; na mwarĩ wa nyina na Tubali-Kaini etagwo Naama.Nake Lameku akĩĩra aka acio ake ũũ:Atĩrĩrĩ, inyuĩ Ada na Zila, ta iguai mũgambo wakwa;Inyuĩ, aka a Lameku, ta thikĩrĩriai ũrĩa nguuga,Nĩ gũkorũo nĩngooraga mũndũ nĩ ũndũ wa kũnguraria,Njũrage kĩmwana nĩ ũndũ wa kũnjĩkĩra nduutu.Kũngĩkorũo Kaini akarĩhĩrio maita mũgwanja-rĩ,Lameku nake ndarĩ hingo atangĩĩrĩhĩria maita mĩrongo mũgwanja na mũgwanja.Ningĩ Adamu agĩcoka akĩonana na mũka rĩngĩ; nake agĩciara kahĩĩ, agĩgatua Sethu, agĩkiuga atĩrĩ, Nĩ ũndũ Ngai nĩatũmĩte ngĩe na mbeũ ĩngĩ ithenya rĩa Habili; tondũ we nĩoragirũo nĩ Kaini.O nake Sethu agĩciarĩrũo kahĩĩ, agĩgatua Enoshu; na hĩndĩ ĩo nĩyo andũ maambĩrĩirie gũthathayagia Jehova makĩgwetaga rĩĩtwa rĩu rĩake.Rĩrĩ nĩrĩo ibuku rĩa njiaro cia Adamu. Mũthenya ũrĩa Ngai aatũmire andũ magĩe-rĩ, aamombire matariĩ ta mũhianĩre wa Ngai;agĩgĩtũma magĩe kuo marĩ mũndũ mũrũme na mũndũ mũka; na mũthenya ũcio aatũmire magĩe kuo-rĩ, akĩmarathima, na agĩtua rĩĩtwa rĩao Mũndũ.Nake Adamu aatũũra mĩaka igana rĩa mĩrongo ĩtatũ, agĩciara kahĩĩ kamũtũkĩtie, ke na mũhianĩre o ta wake mwene, agĩgatua Sethu;ningĩ matukũ marĩa Adamu aacokire gũtũũra muoyo aarĩkia gũciara Sethu, nĩ mĩaka magana manana; na nĩaaciarire ihĩĩ ingĩ, o na airĩtu.Namo matukũ mothe marĩa Adamu aatũũrire muoyo nĩ mĩaka magana kenda ma mĩrongo ĩtatũ, agĩgĩkua.Nake Sethu aakinyia mĩaka igana na ĩtano, agĩciara Enoshu;na aarĩkia gũciara Enoshu, agĩtũũra muoyo mĩaka ĩngĩ magana manana na mũgwanja, na nĩaaciarire ihĩĩ ingĩ o na airĩtu.Namo matukũ mothe ma Sethu maarĩ mĩaka magana kenda ma ikũmi na ĩĩrĩ, agĩgĩkua.Nake Enoshu aakinyia mĩaka mĩrongo kenda, agĩciara Kenani;na aarĩkia gũciara Kenani, agĩtũũra muoyo mĩaka ĩngĩ magana manana ma ikũmi na ĩtano, na nĩaaciarire ihĩĩ ingĩ o na airĩtu.Namo matukũ mothe ma Enoshu maarĩ mĩaka magana kenda na ĩtano, agĩgĩkua.Nake Kenani aakinyia mĩaka mĩrongo mũgwanja, agĩciara Mahalaleli;na aarĩkia gũciara Mahalaleli, agĩtũũra muoyo mĩaka ĩngĩ magana manana na mĩrongo ĩna, na nĩaaciarire ihĩĩ ingĩ o na airĩtu.Namo matukũ mothe ma Kenani maarĩ mĩaka magana kenda na ikũmi, agĩgĩkua.Nake Mahalaleli aakinyia mĩaka mĩrongo ĩtandatũ na ĩtano, agĩciara Jaredu;na aarĩkia gũciara Jaredu, agĩtũũra muoyo mĩaka ĩngĩ magana manana ma mĩrongo ĩtatũ, na nĩaaciarire ihĩĩ ingĩ o na airĩtu.Namo matukũ mothe ma Mahalaleli maarĩ mĩaka magana manana ma mĩrongo kenda na ĩtano, agĩgĩkua.Nake Jaredu aakinyia mĩaka igana rĩa mĩrongo ĩtandatũ na ĩĩrĩ, agĩciara Enoku;na aarĩkia gũciara Enoku, agĩtũũra mĩaka ĩngĩ magana manana, na nĩaaciarire ihĩĩ ingĩ o na airĩtu.Namo matukũ mothe ma Jaredu maarĩ mĩaka magana kenda ma mĩrongo ĩtandatũ na ĩĩrĩ, agĩgĩkua.Nake Enoku aakinyia mĩaka mĩrongo ĩtandatũ na ĩtano, agĩciara Methusela;na aarĩkia gũciara Methusela, agĩtũũra e mũthiritũ wa Ngai mĩaka ĩngĩ magana matatũ, na nĩaaciarire ihĩĩ ingĩ o na airĩtu.Namo matukũ mothe ma Enoku maarĩ mĩaka magana matatũ ma mĩrongo ĩtandatũ na ĩtano,nake Enoku ũcio nĩaatũũrire e mũthiritũ wa Ngai, agĩkĩya kwagwo, nĩ ũndũ Ngai nĩaathiire nake.Nake Methusela aakinyia mĩaka igana rĩa mĩrongo ĩnana na mũgwanja, agĩciara Lameku;na aarĩkia gũciara Lameku, agĩtũũra muoyo mĩaka ĩngĩ magana mũgwanja ma mĩrongo ĩnana na ĩĩrĩ, na nĩaaciarire ihĩĩ ingĩ o na airĩtu.Namo matukũ mothe ma Methusela maarĩ mĩaka magana kenda ma mĩrongo ĩtandatũ na kenda, agĩgĩkua.Nake Lameku aakinyia mĩaka igana rĩa mĩrongo ĩnana na ĩĩrĩ, agĩciara kahĩĩ,agĩgatua Nuhu, akiuga atĩrĩ, Ũyũ nĩwe wa gũtũhoreria nĩ ũndũ wa mawĩra maitũ na mĩnoga ya moko maitũ, ĩrĩa yumanaga na tĩri ũyũ Jehova atũmĩte ũtũũre wĩ mũthahu.Nake Lameku aarĩkia gũciara Nuhu, agĩtũũra mĩaka ĩngĩ magana matano ma mĩrongo kenda na ĩtano, na nĩaaciarire ihĩĩ ingĩ o na airĩtu.Namo matukũ mothe ma Lameku maarĩ mĩaka magana mũgwanja ma mĩrongo mũgwanja na mũgwanja, agĩgĩkua.Nake Nuhu aakinyia mĩaka magana matano, agĩciara Shemu, na Hamu, na Jafethu.Na gũgĩkinya atĩrĩ, atĩ hĩndĩ ĩrĩa andũ maambĩrĩirie kũingĩha gũkũ thĩ, na magĩciarĩrũo airĩtu-rĩ,ariũ a Ngai makĩona atĩ airĩtu a andũ nĩ athaka; magĩkĩhikia o arĩa methurĩire magatuĩke aka ao.Nake Jehova akiuga atĩrĩ, Roho wakwa ndangĩtũũra agianaga na andũ o hingo ciothe tondũ o nĩ mwĩrĩ o ro ũguo; no rĩrĩ, mĩaka ĩrĩa marĩkinyagia ĩgũtuĩka igana rĩa mĩrongo ĩĩrĩ.Na rĩrĩ, nĩkwagĩire kĩruka gĩetagwo Anefili gũkũ thĩ matukũ macio o na thutha wamo, o rĩrĩa ariũ a Ngai maatonyaga kũrĩ airĩtu a andũ, nao airĩtu acio makamaciarĩra ciana; nacio ciana icio-rĩ, nĩcio njamba iria ciarĩ cia tene, o andũ arĩa maarĩ igweta.Nake Jehova akĩona atĩ ũũru wa andũ warĩ mũingĩ mũno gũkũ thĩ, namo methugunda mothe ma meciria ma ngoro ciao maarĩ o moru hĩndĩ ciothe.Nake Jehova agĩkĩĩrira nĩ ũndũ wa kũũmba mũndũ atũũre gũkũ thĩ; ũndũ ũcio ũkĩmũiguithia ũũru ngoro.Nake Jehova akiuga atĩrĩ, Nĩngũnina andũ aya ndatũmire magĩe kuo, mathire thĩ, gwata andũ o ene, na nyamũ iria cia magũrũ mana, na tũnyamũ tũrĩa tũtambaga, o na nyamũ iria ii njoya cia rĩera-inĩ, nĩ gũkorũo rĩu nĩndĩĩrirĩte nĩ ũndũ wa gũciũmba.No rĩrĩ, Nuhu nĩ gwĩtĩkĩrĩka etikĩrĩkire nĩ Jehova.ICI NĨCIO njiaro cia Nuhu. Nuhu aarĩ mũndũ mũthingu, na ningĩ aarĩ mũkinyanĩru mariika-inĩ ma ihinda rĩu rĩake; na rĩrĩ, Nuhu ũcio nĩaatũire e mũthiritũ wa Ngai.Nake Nuhu agĩciara ihĩĩ ithatũ, nacio nĩ Shemu, na Hamu, na Jafethu.Nakuo gũkũ thĩ gwakorirũo gwĩ kũũru gũkĩonwo nĩ Ngai, na ningĩ nĩkwaiyũrĩtwo nĩ maũndũ ma ũhinya.Na rĩrĩ, Ngai akĩrora thĩ akĩona atĩ nĩyathũkĩte, nĩ ũndũ andũ othe nĩmaathũkĩtie mĩthiĩre ĩrĩa maathiaga nayo gũkũ thĩ.Nake Ngai akĩĩra Nuhu atĩrĩ Ũrĩa nguona-rĩ, nĩ atĩ ithirĩro rĩa andũ othe nĩ ikinyu, nĩ ũndũ thĩ nĩĩiyũrĩtwo nĩ maũndũ ma ũhinya nĩ ũndũ wao; na rĩrĩ, nĩngũmaninanĩria hamwe na thĩ.Wĩakĩre thabina na mĩtĩ ya thithinda, nayo thabina ĩo thĩinĩ ũmĩtinangie tũnyũmba; ningĩ ũcoke ũmĩthinge thĩinĩ o na igũrũ na rami.Na rĩrĩ, ũrĩa ũkũmĩaka nĩ ũũ: ũraihu wa thabina ĩo nĩũtuĩke mĩkono magana matatũ; nakuo kwarama kwayo gũtuĩke mĩkono mĩrongo ĩtano; o nakuo kũraiha na igũrũ kwayo gũtuĩke mĩkono mĩrongo ĩtatũ.Na ningĩ ũthondeke mwanya wa kũrehe ũtheri thabina-inĩ ĩo, naguo ũraihu waho wa na igũrũ ũtuĩke mũkono ũmwe; na rĩrĩ, mũrango wa thabina ĩo ũwĩkĩre mwena inĩ wayo; na ningĩ thabina yo nyene-rĩ, ũmĩake ĩĩ na tũnyũmba twa mũhuro, twĩ na ngoroba igĩrĩ igũrũ rĩatuo.Na rĩrĩ, ũrĩa ngwĩka nĩ atĩrĩ, nĩ kũrehe ngũrehe mũiyũro mũnene wa maĩ gũkũ thĩ, wa kũnina mwĩrĩ o wothe wa nyama ũrĩa wĩ na mĩhũmũ ya muoyo thĩinĩ waguo, ũthire gũkũ thĩ mũhuro wa igũrũ, kĩndũ kĩrĩa gĩothe gĩĩ gũkũ thĩ gĩkue.No rĩrĩ, nĩngũhanda kĩrĩkanĩro nawe; nawe no ũtonye thabina ĩo, wee mwene, mũrĩ hamwe na ihĩĩ ciaku, na mũkaguo, o na aka a ihĩĩ icio ciaku.Nakĩo kĩrĩa gĩothe kĩĩ na muoyo kĩa mwĩrĩ o na ũrĩkũ wa nyama-rĩ, ũitonyie thabina ĩo thĩinĩ, o mũthemba igĩrĩ, o mũthemba igĩrĩ, nĩ getha ũciikarie muoyo ii hamwe nawe; itonye, o mũthemba njamba na nga.Nyamũ iria ii njoya o kĩruka gĩacio, o nacio nyamũ cia magũrũ mana o kĩruka gĩacio, na kanyamũ o gothe ga thĩ karĩa gatambi, o kĩruka gĩako, nĩciũke harĩ wee igĩrĩ igĩrĩ, nĩ getha ũciikarie muoyo.Na ningĩ ũmathe mĩthemba yothe ya irio iria irĩagwo, ũcicokererie ũciige kũrĩ wee; icio nĩcio igatuĩka irio ciaku na ciacio.Ũguo noguo Nuhu ekire; maũndũ marĩa mothe aathirũo nĩ Ngai eke, noguo ekire.Nake Jehova akĩĩra Nuhu atĩrĩ, Tonya wee mwene, na nyũmba yaku yothe, thabina thĩinĩ; nĩ ũndũ wee nĩwe nyonete wĩ mũthingu harĩ niĩ rũciaro-inĩ rũrũ.Na rĩrĩ, nyamũ o yothe ya mũthemba ũtarĩ mũgiro-rĩ, wĩoere mũgwanja mũgwanja, o njamba na nga yayo; nacio nyamũ cia mĩthemba ĩrĩa ĩĩ mũgiro-rĩ, wĩoere o mũthemba igĩrĩ, njamba na nga yayo;naho ha ũhoro wa mĩthemba ya nyamũ iria ii njoya cia rĩera inĩ wĩoere mũgwanja mũgwanja, o njamba na nga yayo; wĩke ũguo nĩ getha mbeũ ciacio itũũrio muoyo gũkũ thĩ guothe.Nĩ gũkorũo rĩu nĩhatigaire matukũ mũgwanja, itanoiria mbura thĩ yothe ihinda rĩa matukũ mĩrongo ina, mũthenya o na ũtukũ; na rĩrĩ, kĩndũ o gĩothe kĩĩ na muoyo kĩrĩa ndombire, nĩngakĩnina gĩthire biũ gũkũ thĩ guothe.Namo maũndũ marĩa mothe Nuhu aathirũo nĩ Jehova eke, noguo ekire.Na Nuhu aarĩ wa mĩaka magana matandatũ rĩrĩa mũiyũro ũcio wa maĩ wokire thĩ.Na rĩrĩ, Nuhu agĩtonya thabina, me hamwe na ariũ ake, na mũka, na aka a ariũ ake, nĩ ũndũ wa maĩ macio ma mũiyũro.Nacio nyamũ cia magũrũ mana cia mĩthemba ĩrĩa ĩtarĩ mũgiro, o na iria cia mĩthemba ĩrĩa ĩĩ mũgiro, na nyamũ iria ii njoya, o na nyamũ o yothe ĩrĩa ĩtambaga thĩ,igĩgĩtonya thabina thĩinĩ kwĩ Nuhu, o igĩrĩ igĩrĩ, njamba na nga, o ta ũrĩa Ngai aathire Nuhu.Na gũgĩkinya atĩrĩ, atĩ matukũ macio mũgwanja maathira, maĩ ma mũiyũro ũcio mũnene makĩgwata kũhumba thĩ.Na rĩrĩ, hĩndĩ ĩrĩa Nuhu aakinyĩtie mĩaka magana matandatũ, o mũthenya wa ikũmi na mũgwanja wa mweri wa kerĩ wa mwaka ũcio, mũthenya o ro ũcio-rĩ, nĩguo matherũkĩro mothe ma maĩ ma kũrĩa kũriku mũno maatothokire, nayo mĩanya ya kũrĩa igũrũ ĩkĩhingũrũo.Nayo mbura ĩgĩkiura thĩ matukũ mĩrongo ĩna, mũthenya o na ũtukũ.Mũthenya o ro ũcio noguo Nuhu aatonyire thabina thĩinĩ, me hamwe na ariũ ake, nao nĩo Shemu, na Hamu, na Jafethu, na me na mũka, o na aka arĩa atatũ a ariũ acio ake;andũ acio magĩgĩtonya me hamwe na ndaara-gĩthaka, o ndaara-gĩthaka kĩruka kĩayo, o namo mahiũ mothe, iruka ciamo, na tũnyamũ tuothe tũtambi tũrĩa tũtambaga thĩ, o kanyamũ kĩruka gĩako, na nyamũ iria irĩ njoya, o nyamũ kĩruka kĩayo, o nyamũ ya ruoya o na rũrĩkũ.Icio ciothe igĩtonya thabina thĩinĩ kwĩ Nuhu, o igĩrĩ igĩrĩ, irĩ cia mwĩrĩ o na ũrĩkũ wa nyama ũrĩa wĩ na mĩhũmũ ya muoyo thĩinĩ waguo.Nacio iria ciatonyire thabina, ciatonyire njamba na nga, irĩ cia mwĩrĩ o na ũrĩkũ wa nyama, o ta ũrĩa Ngai aamwathire, nake Jehova akĩmũhingĩra kũu thĩinĩ.Naguo mũiyũro ũcio mũnene wa maĩ ũgĩikara ũhumbĩte thĩ matukũ mĩrongo ĩna, namo maĩ macio makĩongerereka, makĩoya thabina na igũrũ, o nginya ĩkĩrera maĩ igũrũ yambatĩtio ĩgatigana na thĩ.Maĩ magĩkĩhũhita, makĩongerereka mũno gũkũ thĩ; nayo thabina ĩgĩikara ĩrerete maĩ igũrũ.Maĩ macio magĩgĩkĩrĩrĩria kũhũhita gũkũ thĩ, nacio irĩma ciothe iria ndaya ciarĩ gũkũ thĩ mũhuro wa igũrũ rĩothe o harĩa rĩakinya igĩthikwo nĩmo.Maĩ macio magĩkĩhũhita, makĩambaambata na igũrũ handũ ha mĩkono ikũmi na ĩtano, nacio irĩma igĩikara ithikĩtwo nĩmo.Na rĩrĩ, gũgĩkua kĩndũ o gĩothe kĩa mwĩrĩ wa nyama kĩrĩa gĩathiangaga gũkũ thĩ, gwata iria ii njoya, na mahiũ, na ndaara-gĩthaka, o na kĩndũ gĩothe gĩthiangi rũitũ kĩrĩa kĩahunjaga gũkũ thĩ, o na andũ othe;gũgĩgĩkua kĩndũ o gĩothe kĩrĩa gĩakoretwo gũkũ thĩ kũrĩa kũniaru, o kĩrĩa gĩothe kĩarĩ na mĩhũmũ ya roho wa muoyo marima-inĩ ma iniũrũ rĩakĩo.Kĩndũ o gĩothe kĩarĩ na muoyo kĩrĩa kĩarĩ gũkũ thĩ gĩkĩninwo, o gwata andũ, na nyamũ cia magũrũ mana, na tũnyamũ tũrĩa tũtambaga, o na nyamũ iria ii njoya cia kũrĩa igũrũ; ciothe-rĩ, ikĩninwo biũ, igĩthira gũkũ thĩ. No Nuhu wiki watigirio, na gĩkundi kĩrĩa kĩarĩ hamwe nake thabina thĩinĩ.Namo maĩ macio magĩikara mahũhitĩte gũkũ thĩ ihinda rĩa matukũ igana rĩa mĩrongo ĩtano.Nake Ngai no aaririkaine Nuhu, na kĩrĩa gĩothe kĩarĩ na muoyo, gwata o nyamũ ciothe iria ciarĩ hamwe nake thabina thĩinĩ; ningĩ Ngai agĩcoka agĩtũma rũhuho rũhurutane gũkũ thĩ, namo maĩ magĩitĩka kũhũahũa,namo matherũkĩro ma maĩ ma kũrĩa kũriku mũno makĩhingwo, o na mĩanya ya igũrũ nayo ĩkĩhingwo, na mbura ĩrĩa yoimaga igũrũ ĩkĩgirio ĩcoke kuura;namo maĩ makĩrũmanĩria gũcokacoka na thutha o makĩeheraga thĩ; na rĩrĩ, matukũ maathira igana rĩa mĩrongo ĩtano, maĩ magĩkorũo manyihanyihĩte.Naguo mũthenya wa ikũmi na mũgwanja wa mweri wa mũgwanja thabina ĩo ĩgĩikarĩra irĩma iria ciĩtagwo Ararati.Namo maĩ macio makĩrũmanĩria kũnyihanyiha o nginya mweri wa ikũmi; na rĩrĩ, mũthenya wa mbere wa mweri o ro ũcio wa ikũmi tũcũmbĩrĩ twa irĩma tũgĩitĩka kuoneka.Na gũgĩkinya atĩrĩ, atĩ matukũ maathira mĩrongo ĩna, Nuhu agĩkĩhingũra kamwanya ga thabina ĩo aakĩte,agĩcoka akiumia ihuru na nja, akĩrĩrekia rĩthiĩ; narĩo rĩgĩtũũra rĩũrũraga o nginya rĩrĩa maĩ maahũire thĩ.Agĩcoka akiumia ndutura na nja, yume kũu aarĩ, nĩ getha amenye kana maĩ nĩmahũcahũcũkĩte gũkũ thĩ;no rĩrĩ, ndutura ĩo ĩkĩaga ha gũkinyithia ikinya ĩhurũke, nayo ĩgĩkĩmũcokerera kũu thabina inĩ, nĩ ũndũ maĩ nĩmaaiyũire kũndũ guothe thĩ, nake agĩtambũrũkia guoko, akĩmĩnyita, akĩmĩtonyia thabina thĩinĩ kũu aarĩ.Ningĩ agĩikara mĩthenya ĩngĩ mũgwanja, agĩcoka akiumia ndutura ĩo na nja, yume thabina-inĩ rĩngĩ;nayo ndutura ĩo ĩkĩya kũmũcokerera o hwaĩ-inĩ; na rĩ’, ĩgĩkorũo ĩrĩ na ithangũ rĩa mũtamaiyũ kanua kayo rĩa mwahũrano; na tondũ wa ũguo Nuhu akĩmenya atĩ maĩ nĩmahũcahũcũkĩte thĩ.Agĩikara mĩthenya ĩngĩ mũgwanja, agĩcoka akiumia ndutura ĩo na nja o rĩngĩ; nayo ndĩigana kũmũcokerera rĩngĩ.Na gũgĩkinya atĩrĩ, atĩ mwaka wa magana matandatũ na ũmwe, mweri wa mbere wa mwaka ũcio, o mũthenya wa mbere waguo, maĩ magĩkorũo marĩkĩtie kũhũa biũ gũkũ thĩ; nake Nuhu akĩeheria kĩnyamũ kĩrĩa kĩagitĩte igũrũ rĩa thabina, akĩrora, akĩona atĩ thĩ nĩĩniarĩte.Na rĩrĩ, mũthenya wa mĩrongo ĩĩrĩ na mũgwanja wa mweri wa kerĩ nĩguo thĩ yakorirũo ĩniarĩte.Nake Ngai akĩarĩria Nuhu, akĩmwĩra atĩrĩ,Uma thabina wee mwene mũrĩ hamwe na mũkaguo, na ariũ aku, na aka ao.Hingũrĩra nyamũ o yothe, ici ciothe wĩ nacio cia mwĩrĩ wa nyama, muumanie nacio, o gwata nyamũ iria ii njoya, na nyamũ cia magũrũ mana, o na kanyamũ o gothe gatambi karĩa gatambaga thĩ, nĩ getha ihunje ciingĩhe mũno gũkũ thĩ, na iciare mũno, o na ithegee gũkũ thĩ.Nake Nuhu makiuma na ariũ ake, na mũka, na aka a ariũ ake;ningĩ nyamũ o yothe ya magũrũ mana, na kanyamũ o gothe karĩa gatambaga, na nyamũ o yothe ĩrĩa ĩĩ njoya, o gwata kĩrĩa gĩothe gĩthiangaga gũkũ thĩ, o nyamũ mũhĩrĩga wayo, igĩkiuma thabina.Nake Nuhu agĩakĩra Jehova kĩgongona; agĩtwara nyamũ imwe cia mũthemba o wothe ũrĩa ũtarĩ mũgiro, o na imwe cia iria ii njoya mũthemba o wothe ũtarĩ mũgiro, agĩcirutĩra kĩgongona inĩ kĩu, ituĩke mahaki ma njino.Nake Jehova akĩigua atĩ mũcingũ wa nyama icio nĩ mwega; ningĩ Jehova akĩĩĩra na ngoro atĩrĩ, Ndigacoka gũthahĩria andũ tĩri rĩngĩ, nĩ gũkorũo methugunda marĩa ngoro ciao ithugundaga makoragwo marĩ o moru kuuma o ũnyinyi inĩ wao; o na ningĩ ndigacoka kũhũra kĩrĩa gĩothe kĩĩ na muoyo ta ũguo njĩkĩte.Hĩndĩ ĩrĩa yothe thĩ ĩgũtũũra-rĩ, gũtikaaga hĩndĩ ya mahanda na hĩndĩ ya magetha, na ya heho na ya ũrugarĩ, o na themithũ na thano, o na kana kwage ũhoro wa gũkĩa na gũtuka.Ngai agĩkĩrathima Nuhu na ariũ ake; akĩmera atĩrĩ, Ciarai mũno, mũthegee, mũiyũre thĩ.Nayo nyamũ o yothe ya werũ, o nayo nyamũ o yothe ĩĩ njoya ya rĩera-inĩ, nĩirĩmwĩtigagĩra o na imakage nĩ inyuĩ; icio ciothe nĩcianeanwo moko-inĩ manyu, o hamwe na nyamũ ciothe iria itambaga thĩ, na ciũngũyũ ciothe cia iria-inĩ.Na rĩrĩ, kĩrĩa gĩothe kĩĩ na muoyo kĩrĩa gĩthiangaga-rĩ, gĩgũtuĩka irio cianyu; o ta ũrĩa ndamũheire tũhuti tũrĩa tũruraga-rĩ, noguo ndamũhe icio ciothe.No rĩrĩ, mũtikanarĩanĩrie nyama hamwe na muoyo wacio, naguo ũguo nĩ ta kuuga thakame yacio.Naguo ũhoro ũyũ nĩ wa ma atĩ thakame yanyu, o yo nyene mĩoyo yanyu, nĩndĩrĩmĩũranagia; ngamĩũria harĩ nyamũ o na ĩrĩkũ, o na harĩ andũ; muoyo wa mũndũ-rĩ, ndĩrĩũũragia wa mũndũ o mũndũ harĩ mũrũ-wa-iyawe.Mũndũ o wothe ũrĩa ũgaita thakame ya mũndũ-rĩ, no mũhaka thakame yake ĩitwo nĩ mũndũ o nayo; nĩ gũkorũo Ngai ombire mũndũ atariĩ ta mũhianĩre wake we mwene.Na inyuĩ ciarai mũno, mũthegee; hunjai o kũhunja gũkũ thĩ, mũthegeere kuo.Ningĩ Ngai akĩarĩria Nuhu me na ariũ ake, akiuga ũũ:Atĩrĩrĩ, niĩ o niĩ-rĩ, nĩndahanda kĩrĩkanĩro gĩakwa na inyuĩ o na mbeũ yanyu ya thutha,ndarĩkanĩra na kĩũmbe o gĩothe kĩrĩa kĩĩ muoyo, ici ii hamwe na inyuĩ, gwata nyamũ iria ii njoya, na mahiũ, na nyamũ o yothe ya werũ, o hamwe na inyuĩ, o ro ici ciothe iroima thabina, cia mũthemba o wothe wa nyamũ cia gũkũ thĩ.Na rĩrĩ, nĩngũtũũra nũmĩtie kĩrĩkanĩro gĩakwa na inyuĩ; nacio indo ciothe cia mwĩrĩ wa nyama itigacoka kũng’ũrio nĩ maĩ ma mũiyũro; o na gũtigacoka kũgĩa mũiyũro ũngĩ mũnene wa kũũnũha thĩ yothe.Ningĩ Ngai akiuga atĩrĩ, Gĩkĩ nĩkĩo kĩmenyithia gĩa kĩrĩkanĩro kĩrĩa ndarĩkanĩra na inyuĩ o na kĩũmbe o gĩothe kĩĩ muoyo, ici ii hamwe na inyuĩ, gĩa gũtũũra nginya njiarũa na njiarũa;nĩ gĩkĩ, atĩrĩ, nĩndekĩra mũkũnga mbura wakwa itu-inĩ, naguo ũgũtũũra wĩ kĩmenyithia gĩa kĩrĩkanĩro gĩakwa na thĩ.Na gũgatuĩka atĩrĩ, atĩ o rĩrĩa rĩothe ngatũma itu rĩũke rĩhumbe thĩ, hĩndĩ ĩo mũkũnga-mbura nĩũrĩonagwo itu-inĩ rĩu,na niĩ ngaririkana kĩrĩkanĩro gĩakwa na inyuĩ o na kĩũmbe o gĩothe kĩrĩa kĩĩ muoyo kĩa mwĩrĩ o na ũrĩkũ wa nyama; namo maĩ matigacoka gũtuĩka mũiyũro mũnene wa kũnina indo ciothe cia mwĩrĩ wa nyama.Naguo mũkũnga-mbura ũcio ũrĩgĩaga itu-inĩ; na niĩ-rĩ, nĩndĩrĩũroraga, nĩguo ndirikane kĩrĩkanĩro gĩa gũtũũra tene na tene, kĩrĩa Ngai aarĩkanĩra na kĩũmbe o gĩothe kĩrĩa kĩĩ muoyo kĩa mwĩrĩ o na ũrĩku wa nyama, o kĩrĩa gĩothe gĩĩ gũkũ thĩ.Nake Ngai akĩĩra Nuhu atĩrĩ, Kĩu nĩkĩo kĩmenyithia gĩa kĩrĩkanĩro kĩrĩa ndarĩkanĩra na indo ciothe cia mwĩrĩ wa nyama, iria ii gũkũ thĩ.Nao ariũ a Nuhu, arĩa moimire thabina, nĩ aya; nĩ Shemu, na Hamu, na Jafethu, nake Hamu nĩwe ithe wa Kanaani.Acio atatũ nĩo ariũ a Nuhu, na thĩinĩ wao gũkiuma andũ a kũhurunjũkĩra thĩ yothe.Na rĩrĩ, wĩra ũrĩa Nuhu aarutaga nĩ wa kũrĩma, nake nĩwe wa mbere wa kwĩhandĩra mũgũnda mũgima mĩthabibu,ningĩ agĩcoka akĩnyua ndibei yayo, akĩrĩwo, agĩgĩikara hema yake thĩinĩ eguũrĩtie nguo.Na rĩrĩ, Hamu, ithe wa Kanaani, akĩona ithe njaga, agĩthiĩ akĩĩra ariũ a nyina o erĩ na kũu nja.Nao Shemu na Jafethu makĩoya nguo, makĩĩigĩrĩra ciande ciao o erĩ, magĩthiĩ na kĩĩhutatĩ, makĩhumbĩra njaga ya ithe wao; mothiũ mao magĩgĩikara mamuhutatĩire, na matiigana kuona ithe wao njaga.Nake Nuhu akĩrĩũkwo nĩ ndibei, akĩmenya ũndũ ũcio mũrũwe ũcio mũnyinyi aamwĩkĩte,agĩkiuga atĩrĩ:Kanaani arotũũra na ndirũ,Arotuĩka ndungata o ndungata kũna ya ariũ a nyina.Ningĩ agĩcoka akiuga atĩrĩ:Jehova arogathwo, o we Ngai wa Shemu,Nake Kanaani arotuĩka ndungata yake.Ngai aroaramia Jafethu,Nake arotũũra hema-inĩ cia Shemu,Nake Kanaani arotuĩka ndungata yake.Na rĩrĩ, mũiyũro ũcio mũnene wahũa, Nuhu agĩtũũra muoyo mĩaka ĩngĩ magana matatũ ma mĩrongo ĩtano.Namo matukũ mothe ma Nuhu maarĩ mĩaka magana kenda ma mĩrongo ĩtano, agĩgĩkua.NA RĨRĨ, njiaro cia ariũ acio a Nuhu, Shemu na Hamu na Jafethu, nĩcio ici; andũ acio-rĩ, nĩmaaciarĩirũo ihĩĩ mũiyũro ũcio mũnene wahũa.Ariũ a Jafethu nĩ aya: Gomeri, na Magogu, na Madai, na Javani, na Tubali, na Mesheki, na Tirasi.Nao ariũ a Gomeri nĩ aya: Ashikenazu, na Rifathu, na Togarima.Nao ariũ a Javani nĩ aya: Elishahu, na Tarishishi, ningĩ nowe kĩhumo gĩa Akiti na Adodani.Andũ arĩa moimire thĩinĩ wa acio nĩo maagayũkanĩire thĩ cia ndũrĩrĩ iria ii hũgũrũrũ-inĩ cia iria rĩrĩa inene, igĩtuĩka mabũrũri mao, o andũ na mwario wao, kũringana na ũrĩa mĩhĩrĩga yao o na ndũrĩrĩ ciao ciekũũranĩte.Nao ariũ a Hamu nĩ aya: Kushi, na Misiri, na Putu, na Kanaani.Nao ariũ a Kushi nĩ aya: Seba, na Havila, na Sabita, na Raama, na Sabiteka; nao ariũ a Raama nĩ aya: Sheba na Dedani.Nake Kushi agĩciara Nimirodi ũrĩa waambire gũtuĩka hoti ya gwathana gũkũ thĩ.Ũcio nĩonagwo nĩ Jehova arĩ hoti ya ũguĩmi; nĩkĩo kwĩragwo atĩrĩ, Ta Nimirodi, ũrĩa wonagwo nĩ Jehova arĩ hoti ya ũguĩmi.Na rĩrĩ, kũrĩa aambĩrĩirie gũthamaka-rĩ, nĩ Babeli, na Ereku, na Akadi, na Kaline, kũu bũrũri wa Shinaru.Na kuuma o bũrũri ũcio, agitambĩrĩra bũrũri wa Ashuri, nakuo kũu agĩaka matũũra metagwo Nineve na Rehobothu-Iru, na Kala,na Reseni o kũu gatagatĩ ka Nineve na Kala (kũu nĩkuo itũũra rĩrĩa inene).Nake Misiri agĩtuĩka kĩhumo kĩa Aludi, na Aanami, na Alehabi, na Anafituhi,na Apathirusi, na Akasuluhi (na thĩinĩ wa acio nĩho Afilisiti moimire), o na ningĩ nĩwe kĩhumo gĩa Akafitori.Nake Kanaani agĩciara Zidoni mũrũwe wa irigithathi, na Hethu;ningĩ nĩwe kĩhumo ha mĩhĩrĩga ya Jebusi, na Amori, na Girigashi,na Hivi, na Ariki, na Sini,na Arivadi, na Zemari, na Hamathi; na rĩrĩ, thutha-inĩ mĩhĩrĩga ĩo ya rũrĩrĩ rũa Kanaani ĩkĩharaganĩria kũu.Naguo mũhaka wa rũrĩrĩ rũu rũa Kanaani woimĩte Zidoni, ũgathiĩ o ro ũguo ũrorete Gerari, ũgakinya Gaza; na ningĩ ũgathiĩ o ro ũguo ũrorete Sodomu, na Gomora, na Adima, na Zeboimu, ũgakinya o Lasha.Icio nĩcio ciana cia Hamu, kũringana na mĩhĩrĩga yacio o na mĩario yacio, o ta ũrĩa mabũrũri ma cio o na ndũrĩrĩ ciacio ciekũũranĩte.Nake Shemu ũrĩa warĩ kĩhumo gĩa kĩruka gĩothe kĩa Eberi, na nowe mũrũ wa nyina na Jafethu ũrĩa mũkũrũ, nĩaaciarĩirũo ciana o nake.Nao ariũ a Shemu nĩ aya: Elamu, na Ashuri, na Aripakishadi, na Ludi, na Aramu.Nao ariũ a Aramu nĩ aya: Uzu, na Hulu, na Getheru, na Masha.Nake Aripakishadi agĩciara Shela, nake Shela agĩciara Eberi.Nake Eberi ũcio agĩciarĩrũo ihĩĩ igĩrĩ, kĩmwe gĩgutwo Pelegu, nĩ gũkorũo matukũ make nĩmo thĩ yagayũkanĩirũo; nake mũrũ wa nyina etagwo Jokitani.Nake Jokitani agĩciara Alimodadi, na Shelefu, na Hazarimavethu, na Jera,na Hadoramu, na Uzali, na Dikila,na Obali, na Abimaeli, na Sheba,na Ofiru, na Havila, na Jobabu; andũ acio othe nĩo ariũ a Jokitani.Nakuo kũrĩa maatũire kwoimĩte Mesha, gũgathiĩ o ro ũguo kũrorete Sefari, o kũu mwena wa irathĩro kũrĩa kũrĩ irĩma.Icio nĩcio ciana cia Shemu, kũringana na mĩhĩrĩga yacio o na mĩario yacio, o ta ũrĩa mabũrũri ma cio o na ndũrĩrĩ ciacio ciekũũranĩte.Ĩo nĩyo mĩhĩrĩga ya ciana cia Nuhu, kũringana na ũrĩa njiaro ciacio o na ndũrĩrĩ ciacio ciekũũranĩte, nao andũ arĩa moimire thĩinĩ wacio nĩo maagayũkanire, magĩtuĩka ndũrĩrĩ cia gũkũ thĩ, thutha wa mũiyũro ũcio mũnene.Na rĩrĩ, thĩ yothe yarĩ o mwarĩrie ũmwe, na ciugo itiahĩtanĩtie.Na gũgĩtuĩka atĩrĩ, atĩ hingo gwathiagwo rũgendo rũa thama o kũu mwena wa irathĩro, athami acio magĩkinya kũndũ kwaraganu bũrũri wa Shinaru, magĩgĩtũũra kuo.Nao makĩĩrana atĩrĩ, Nĩtwĩkei atĩrĩ, nĩtũũmbe matubarĩ, na tũmacine wega. Magĩkĩgĩa na matubarĩ ithenya rĩa mahiga, o na rami ithenya rĩa thimiti.Magĩcoka makiuga ũũ: Nĩtwĩkei atĩrĩ, nĩtwĩakĩre itũũra, na twake nyũmba mũthiringo, ndaya na igũrũ, gacũmbĩrĩ kayo gakinye o kũu matu-inĩ marĩa mairũ nĩguo twĩgĩĩre igweta; tũtikaharaganĩrio thĩ yothe.Na rĩrĩ, Jehova agĩikũrũka one itũũra rĩu ciana cia kĩrĩndĩ ciaakaga, o na mũthiringo ũcio wacio wa nyũmba.Nake Jehova akiuga ũũ: Atĩrĩrĩ, andũ aya me rũmwe, na mwarĩrie wao othe no ũmwe; na rĩrĩ, ũndũ ũyũ nĩguo maambĩrĩria gwĩka; na rĩu gũtirĩ ũndũ o na ũrĩkũ ũrĩa macirĩire gwĩka mangĩgirĩka.Nĩtwĩkei atĩrĩ, nĩtũikũrũkei tũkamahĩngĩcanĩrie mwarĩrie, nĩ getha mũndũ ndakae kũigua mwarĩrie wa mũndũ ũrĩa ũngĩ.Jehova agĩgĩtũma moime kũu, akĩmaharaganĩria thĩ yothe, nao magĩgĩtiga gwaka itũũra rĩu.Na tondũ wa ũguo, rĩgĩtuwo Babeli, nĩ ũndũ nĩkuo Jehova aahĩngĩcanĩirie andũ othe a thĩ mwarĩrie wao; Jehova agĩgĩtũma moime kuo, akĩmaharaganĩria thĩ yothe.ICI NĨCIO njiaro cia Shemu. Shemu aakinyia mĩaka igana, aaciarire Aripakishadi rĩrĩa gwakorirũo gũthirĩte mĩaka ĩĩrĩ thutha wa mũiyũro ũrĩa mũnene;ningĩ Shemu aarĩkia gũciara Aripakishadi, agĩtũũra muoyo mĩaka ĩngĩ magana matano, na nĩaaciarire ihĩĩ ingĩ, o na airĩtu.Nake Aripakishadi aakinyia mĩaka mĩrongo ĩtatũ na ĩtano, agĩciara Shela;ningĩ Aripakishadi aarĩkia gũciara Shela, agĩtũũra muoyo mĩaka ĩngĩ magana mana na ĩtatũ, na nĩaaciarire ihĩĩ ingĩ, o na airĩtu.Nake Shela aakinyia mĩaka mĩrongo ĩtatũ, agĩciara Eberi;ningĩ Shela aarĩkia gũciara Eberi, agĩtũũra muoyo mĩaka ĩngĩ magana mana na ĩtatũ, na nĩaaciarire ihĩĩ ingĩ, o na airĩtu.Nake Eberi aakinyia mĩaka mĩrongo ĩtatũ na ĩna, agĩciara Pelegu;ningĩ Eberi aarĩkia gũciara Pelegu, agĩtũũra muoyo mĩaka ĩngĩ magana mana ma mĩrongo ĩtatũ, na nĩaaciarire ihĩĩ ingĩ, o na airĩtu.Nake Pelegu aakinyia mĩaka mĩrongo ĩtatũ, agĩciara Reu;ningĩ Pelegu aarĩkia gũciara Reu, agĩtũũra muoyo mĩaka ĩngĩ magana merĩ na kenda, na nĩaaciarire ihĩĩ ingĩ, o na airĩtu.Nake Reu aakinyia mĩaka mĩrongo ĩtatũ na ĩĩrĩ, agĩciara Serugu;ningĩ Reu aarĩkia gũciara Serugu, agĩtũũra muoyo mĩaka ĩngĩ magana merĩ na mũgwanja, na nĩaaciarire ihĩĩ ingĩ, o na airĩtu.Nake Serugu aakinyia mĩaka mĩrongo ĩtatũ, agĩciara Nahoru;ningĩ Serugu aarĩkia gũciara Nahoru, agĩtũũra muoyo mĩaka ĩngĩ magana merĩ, na nĩaaciarire ihĩĩ ingĩ, o na airĩtu.Nake Nahoru aakinyia mĩaka mĩrongo ĩĩrĩ na kenda, agĩciara Tera;ningĩ Nahoru aarĩkia gũciara Tera, agĩtũũra muoyo mĩaka ĩngĩ igana rĩa ikũmi na kenda, na nĩaaciarire ihĩĩ ingĩ, o na airĩtu.Nake Tera aakinyia mĩaka mĩrongo mũgwanja, agĩciara Aburamu, na Nahoru, na Harani.Na rĩrĩ, ici nĩcio njiaro cia Tera. Tera aaciarire Aburamu, na Nahoru, na Harani; nake Harani agĩciara Loti.Ningĩ Harani agĩkuĩra Uru-gwa-Akalidei, o kũu bũrũri ũcio aaciarĩirũo, ithe Tera arĩ o ho.Na rĩrĩ, Aburamu nĩaahikanirie, o na Nahoru, nake mũhiki wa Aburamu etagwo Sarai, na wa Nahoru agetwo Milika, mwarĩ wa Harani, o we ũrĩa warĩ ithe wa Milika ũcio na Isika.Nake Sarai aarĩ thata; ndaarĩ na mwana.Nake Tera akĩoya mũriũ Aburamu, na mũcũkũrũwe Loti, mũrũ wa Harani, na Sarai, mũka wa mũriũ ũcio wetagwo Aburamu, magĩthama kũu Uru-gwa-Akalidei me hamwe, magĩthiĩ merekeire bũrũri wa Kanaani, magĩgĩkinya kũndũ gwetagwo Harani, magĩtũũra kuo.Namo matukũ marĩa Tera aatũũrire muoyo nĩ mĩaka magana merĩ na ĩtano, nake Tera agĩkuĩra o kũu Harani.NA RĨRĨ, Jehova akĩĩra Aburamu atĩrĩ, Ũkĩra, ũthame bũrũri ũyũ ũtũire, uume kũrĩ andũ anyu, ũkiume nyũmba-inĩ ya thoguo, ũthiĩ ũkinye bũrũri ũrĩa ngakuonia;na niĩ nĩngatũma thĩinĩ waku kuume rũrĩrĩ rũnene, na nĩngakũrathima, na ndũme rĩĩtwa rĩaku rĩgĩe igweta; nawe ũrogatuĩka mũrathimithania;na rĩrĩ, andũ arĩa marĩkũrathimaga, acio nĩndĩrĩmarathimaga; na ningĩ mũndũ ũrĩa ũngĩkũruma, ũcio nĩndĩrĩmũtũũragia na ndirũ; nayo mĩhĩrĩga yothe ya thĩ ĩkarathimwo nĩ ũndũ waku.Nake Aburamu agĩgĩthiĩ o ta ũrĩa erirũo nĩ Jehova, ningĩ Loti agĩthiĩ nake; na Aburamu aarĩ wa mĩaka mĩrongo mũgwanja na ĩtano hĩndĩ ĩo aathamire kũu Harani.Ningĩ Aburamu agĩthiĩ na Sarai mũtumia wake, na Loti, mũriu wa mũrũ wa nyina, na indo ciao ciothe iria maarĩmĩte kũu, o na andũ arĩa megĩĩrĩire nao o kũu Harani, magĩgĩthama kũu nĩguo mathiĩ bũrũri wa Kanaani; nao magĩgĩkinya bũrũri ũcio wa Kanaani.Nake Aburamu agĩtuĩkanĩria bũrũri ũcio, agĩkinya handũ hetagwo Shekemu, o mũtĩ-inĩ ũrĩa wetagwo Mũgandi wa More. Na hĩndĩ ĩo nĩ rũruka rũrĩa rũa Kanaani rũatũire bũrũri ũcio.Nake Jehova akiumĩrĩra Aburamu, akĩmwĩra atĩrĩ, Bũrũri ũyũ nĩguo ngahe mbeũ yaku; nake Aburamu akĩhandĩra Jehova ihiga rĩa kĩgongona hau, o we ũcio wamuumĩrĩire.Agĩcoka agĩthama hau, agĩthiĩ kĩrĩma-inĩ kĩĩ mwena ũrĩa riũa rĩrathagĩra wa Beth-eli, akĩamba hema yake, Beth-eli gũkamũgĩa mwena ũrĩa riũa rĩthũagĩra, nakuo Ai gũkamũgĩa mwena ũrĩa riũa rĩrathagĩra; hau o naho agĩakĩra Jehova kĩgongona, agĩthathaiya Jehova, akĩmũgwetaga rĩĩtwa.Ningĩ Aburamu agĩcoka agĩthiathia erekeire Gũthini.Naguo bũrũri ũcio ũkĩgĩa ng’aragu, nake Aburamu agĩikũrũka agĩthiĩ Misiri agaikare kuo, nĩ ũndũ ng’aragu yarĩ nene mũno bũrũri ũcio aarĩ.Na gũgĩkinya atĩrĩ, atĩ rĩrĩa aatigairie hanini akinye Misiri, akĩĩra Sarai mũtumia wake atĩrĩ, Rĩu-rĩ, nĩnjũĩ atĩ wee wĩ kĩĩrorerũa kĩa mũndũ-wa-nja,na nĩgũgakinya atĩrĩ, atĩ rĩrĩa andũ a Misiri magakuona, nĩmakoiga atĩrĩ, Ũyũ nĩ mũka wa mũndũ ũyũ; na nĩmakanjũraga, nawe makũhonokie ũtigwo muoyo.Ta nĩũkoiga atĩ wĩ mwarĩ witũ, nĩ getha njĩkwo wega nĩ ũndũ waku, o na muoyo wakwa ũhonoke nĩ ũndũ waku.Na gũgĩkinya atĩrĩ, atĩ rĩrĩa Aburamu aakinyire Misiri andũ akuo makĩona atĩ mũndũ-wa-nja ũcio nĩ kĩĩrorerũa.Nao anene a kwa Firauni makĩmuona, makĩmũgathĩrĩria harĩ Firauni, nake mũndũ-wa-nja ũcio agĩtwarũo nyũmba ya Firauni.Nake Firauni agĩĩka Aburamu wega nĩ ũndũ wake, agĩkĩgĩa na mbũri, na ng’ombe, na ndigiri cia njamba, na ndungata cia arũme na cia airĩtu, na ndigiri cia nga, o na ngamĩra.Nake Jehova akĩhũra Firauni o na mũciĩ wake na mĩmitũko mĩnene nĩ ũndũ wa Sarai, mũka wa Aburamu.Nake Firauni agĩĩta Aburamu, akĩmũũria atĩrĩ, Hĩ! Nĩ atĩa ũũ wanjĩka? Nĩ kĩ kĩagiririe ũnjĩre atĩ nĩ mũkaguo?Nĩ kĩ gĩatũmire uuge ũũ: Nĩ mwarĩ witũ; ngĩgĩthiĩ nake, agatuĩke mũka wakwa? Rĩu-rĩ, mũkaguo nĩwe ũyũ; mũiyũkie, wĩthiĩre.Nake Firauni agĩatha andũ ake akĩmera ũrĩa megwĩka Aburamu, nao makĩmuumagaria me na mũka ũcio wake, na indo ciothe iria aarĩ nacio.Nake Aburamu akĩambata, akiuma Misiri, agĩthiĩ bũrũri wa Gũthini, me na mũtumia wake na indo ciake ciothe; ningĩ Loti aarĩ o hamwe nake.Na rĩrĩ, Aburamu aarĩ mũtongu mũno na indo cia thakame, na betha, o na thahabu.Ningĩ akĩgwata ng’endo icio ciake, akiuma na kũu Gũthini, agĩthiĩ agĩkinya o Beth-eli, kũrĩa aambĩte hema yake rĩa mbere, o gatagatĩ ka Beth-eli na Ai,o handũ harĩa haarĩ kĩgongona kĩrĩa aakĩte ho ihinda rĩa mbere, na aakinya ho, Aburamu agĩcoka gũthathaiya Jehova akĩmũgwetaga rĩĩtwa.Ningĩ Loti, ũcio watwaranĩte na Aburamu, o nake aarĩ na ndũru cia mbũri na cia ng’ombe, o na akagĩa na mahema.Naguo bũrũri ũcio ndũigana kũmaigana atĩ nĩguo matũũranie hamwe, amu ũmathi wao warĩ mũingĩ, ũkĩgiria matũũranie hamwe.Na rĩrĩ, arĩithi a ũhiũ wa Aburamu na arĩithi a ũhiũ wa Loti makĩgĩa na ngarari. Na hĩndĩ ĩo nĩ rũruka rũa Kanaani na rũa Perizi ciatũire bũrũri ũcio.Nake Aburamu akĩĩra Loti atĩrĩ, Ta nĩhatige kũgĩa njũgitano iitũ nawe, o na kana ya arĩithi akwa na aku, amu tũrĩ o amwe.Githĩ bũrũri ũyũ wothe ndũgũkĩwĩonera? Ta gĩĩtĩkĩre tweheranĩre; wenda gũthiĩ mwena wa ũmotho, niĩ ngũthiĩ wa ũrĩo; kana wenda gũthiĩ wa ũrĩo, niĩ ’thiĩ wa ũmotho.Nake Loti agĩtiira maitho akĩbara, akĩona Kĩaragana gĩothe kĩa Jorodani, atĩ kĩĩ na maĩ maingĩ ituri ciothe; gĩkahaana o ta mũgũnda wa Jehova, o na ta bũrũri wa Misiri, mũndũ agĩthiĩ Zoari; na hĩndĩ ĩo Jehova ndonũhĩte Sodomu na Gomora.Tondũ wa ũguo Loti agĩĩthurĩra Kĩaragana kĩu gĩothe kĩa Jorodani; nake Loti agĩkĩgwata rũgendo akĩerekera mwena ũrĩa riũa rĩrathagĩra, magĩkĩeheranĩra.We Aburamu agĩĩtũũrĩra o kũu bũrũri ũcio wa Kanaani, nake Loti agĩtũũra matũũra-inĩ marĩa maarĩ Kĩaragana-inĩ kĩu, agĩthamia hema yake, akĩmĩkinyia Sodomu.Na rĩrĩ, andũ a kũu Sodomu maarĩ oru, na magakĩrĩrĩria mũno kwaganĩra Jehova.Ningĩ Aburamu na Loti maarĩkia kweheranĩra, Jehova akĩĩra Aburamu atĩrĩ Ta tiira maitho o nawe wĩ hau ũrĩ, ũbare mwena wa gathigathini, na wa gũthini, o na kũrĩa riũa rĩrathagĩra, na kũrĩa rĩthũagĩra,amu-rĩ, bũrũri ũcio wothe ũkuona nĩwe ngũhe ũtuĩke waku, na wa mbeũ yaku, tene na tene.Na rĩrĩ, mbeũ yaku nĩngatũma ĩingĩhe o ta rũkũngũ rũa thĩ, na nĩgũgatuĩka atĩrĩ, atĩ kũngĩkorũo kwĩ mũndũ ũngĩhota gũtara rũkũngũ rũa thĩ-rĩ, o nayo mbeũ yaku nĩĩgagĩtarĩka.Ta ũkĩra, ũtuĩkanie bũrũri ũyũ ũraihu waguo o na wariĩ waguo, amu nĩwe ngũhe.Nake Aburamu akĩambũra hema yake, agĩthiĩ gũtũũra hakuhĩ na mĩtĩ ĩrĩa ĩĩtagwo Mĩgandi ya Mamure, ĩrĩa ĩrĩ Hebironi, agĩcoka agĩakĩra Jehova kĩgongona ho.Na rĩrĩ, gũgĩkinya atĩrĩ, atĩ matukũ ma Amurafeli mũthamaki wa Shinaru, na Arioku mũthamaki wa Elasaru, na Kedorilaomeri mũthamaki wa Elamu, na Tidali mũthamaki wa Goimu-rĩ, athamaki acio nĩmaathiire itamakahũrane na Bera mũthamaki wa Sodomu, na Birisha mũthamaki wa Gomora, na Shinabu mũthamaki wa Adima, na Shemeberi mũthamaki wa Zeboimu, o na ũrĩa warĩ mũthamaki wa Bela (na nokuo Zoari).Acio othe-rĩ, nĩmeringanĩire hamwe gĩtuamba-inĩ gĩa Sidimu (na nokuo Iria rĩa Cumbĩ).Maatũire matungatagĩra mũthamaki ũcio wetagwo Kedorilaomeri mĩaka ikũmi na ĩĩrĩ, na mwaka wa ikũmi na ĩtatũ makĩmũrega.Na mwaka wa ikũmi na ĩna Kedorilaomeri agĩthiĩ na athamaki acio maarĩ nake, makĩhũrĩra Arefai kũndũ gwĩtagwo Ashiterothu-karinaimu, o na makĩhũrĩra Azuzi kũrĩa gwĩtagwo Hamu, na Aemi kũrĩa gwĩtagwo Shave-kiriathaimu,o na Ahori kĩrĩma-inĩ kĩao gĩĩtagwo Seiru, o nginya Eli-parani, kũrĩa gũkuhanĩrĩirie na werũ.Magĩcoka makĩhũndũka, magĩkinya Eni-mishipatu (na nokuo Kadeshi), magĩkĩhũra bũrũri wothe wa Aamaleki, o na makĩhũra Aamori arĩa maatũire Hazazoni-tamaru.Nake mũthamaki wa Sodomu, na mũthamaki wa Gomora, na mũthamaki wa Adima, na mũthamaki wa Zeboimu, na mũthamaki wa Bela (na nokuo Zoari), acio othe-rĩ, makiumagara, magĩthiĩ makĩarania ita ciao mahũranĩre o kũu gĩtuamba gĩa Sidimuna athamaki acio angĩ, aa Kedorilaomeri mũthamaki wa Elamu, na Tidali mũthamaki wa Goimu, na Amurafeli mũthamaki wa Shinaru, na Arioku mũthamaki wa Elasaru; athamaki acio ana mahũrane na athamaki acio angĩ atano.Nakĩo gĩtuamba kĩu gĩa Sidimu kĩaiyũire mĩthima ya rami; nao aa mũthamaki wa Sodomu na wa Gomora makĩũra, makĩgũa kuo, nao arĩa maatigarire makĩũrĩra kĩrĩma-inĩ.Nao acio angĩ magĩtaha indo ciothe cia Sodomu na Gomora, o na irio ciao ciothe, magĩĩthiĩra.O na magĩtaha Loti, mũriũ wa mũrũ wa nyina na Aburamu, ũrĩa watũire Sodomu, o na indo ciake, magĩĩthiĩra.Na rĩrĩ, mũndũ ũmwe wahonokete agĩthiĩ, akĩhe Aburamu ũcio Mũhibirania ũhoro; na rĩrĩ, Aburamu aatũire hakuhĩ na mĩtĩ ĩrĩa ĩĩtagwo Mĩgandi ya Mamure ũrĩa Mũamori, mũrũ wa nyina na Eshikoli, o na Aneri; nao andũ acio nĩmaatumĩte rũmwe na Aburamu.Nake Aburamu aaigua atĩ mũndũ ũcio wao nĩ mũtahe, akiumagara me na andũ ake arĩa megithĩtio mbaara, na nĩ arĩa maaciarĩirũo gwake, andũ magana matatũ na ikũmi na anana, magĩkĩrũmĩrĩra thũ icio na ihenya, magĩcikinyia o Dani.Na rĩrĩ, we na atungati acio ake makĩamũkangana ũtukũ, magĩcihũra, magĩthingatana nacio, magĩcikinyia Hoba, itũũra rĩrĩa rĩĩ mwena wa ũmotho wa Dameski.Agĩgĩcokithia indo ciothe, na mũndũ ũcio wao wetagwo Loti, na indo ciake, na andũ-a-nja, o na andũ arĩa angĩ.Nake mũthamaki wa Sodomu agĩthiĩ kũmũthagania akiuma mũito-inĩ ũcio wa Kedorilaomeri na athamaki arĩa maarĩ nake, akĩmũtũnga gĩtuamba gĩa Shave (na nokĩo gĩĩtagwo Gĩtuamba kĩa Mũthamaki).Nake Melikisedeki mũthamaki wa Salemu akĩruta mũgate na ndibei, o we mũthĩnjĩri-Ngai Mũrungu Ũrĩa-wĩ-Igũrũ-Mũno,agĩkĩmũrathima, akiuga atĩrĩ, Aburamu arorathimwo nĩ Mũrungu Ũrĩa-wĩ-Igũrũ-Mũno, o we mwene igũrũ na thĩ;ningĩ Mũrungu Ũrĩa-wĩ-Igũrũ-Mũno arogathwo, o we ũrĩa ũrekereirie thũ ciaku agacineana moko-inĩ maku. Nake Aburamu akĩmũgaĩra gĩcunjĩ gĩa ikũmi kĩa indo ciothe cia ndaho.Ningĩ mũthamaki wa Sodomu akĩĩra Aburamu atĩrĩ, Niĩ nĩ’heo andũ, no indo-rĩ, wĩthiĩre nacio wee mwene.Nake Aburamu akĩĩra mũthamaki ũcio wa Sodomu atĩrĩ, Jehova Mũrungu Ũrĩa-wĩ-Igũrũ-Mũno, o we mwene igũrũ na thĩ-rĩ, nĩndamuoeire guoko gwakwa na igũrũ, ngĩĩgirithia, ngiuga atĩrĩ,Ndingĩthiĩ na kĩndũ o na kĩmwe gĩaku, o na kũngĩtuĩka no kauthi, o na kana karũkwa ga kĩratũ, nĩ getha ndũkanoige atĩrĩ, Niĩ nĩ niĩ ndongetie Aburamu.Kĩndũ gĩakwa-rĩ, no kĩrĩa kĩrĩĩtwo nĩ aanake, na rũgai rũa andũ arĩa tũrathiĩte nao; Aneri na Eshikoli na Mamure-rĩ, acio nĩmagwate rũgai rũao.Na rĩrĩ, maũndũ macio maathira, ndũmĩrĩri ya Jehova ĩgĩkinyĩrĩra Aburamu na njĩra ya kĩoneki, akĩĩrũo atĩrĩ, Aburamu, ndũkanetigĩre. Niĩ nĩ niĩ ngo yaku, naguo ũtungati ũrĩa ũkaheo nĩ mũnene mũno.Nake Aburamu akĩũria atĩrĩ, Mwathani Jehova, ũka’he kĩ hihi, kuona atĩ ngũtũũra itarĩ mwana, na atĩ mũndũ ũrĩa ũgatuĩka mũgai wa mũciĩ wakwa nĩ Mũdameski ũyũ wĩtagwo Eliezeri?Nake Aburamu agĩcoka akiuga atĩrĩ, Ndũgũkĩona? Nĩũnjagĩtie mbeũ; na rĩ’, mũndũ ũcio ũciarĩirũo gwakwa nĩwe ũgatuĩka wa kũngaya.Na atĩrĩ, ndũmĩrĩri ya Jehova ĩgĩkĩmũkinyĩrĩra, akĩĩrũo atĩrĩ, Mũndũ ũcio tiwe ũgatuĩka mũkũgai; no rĩrĩ, mũndũ ũrĩa ũkoima mũthimo waku wee mwene nĩwe ũgatuĩka mũkũgai.Agĩcoka akĩmuumia nja, akiuga atĩrĩ, Rĩu ta tiira maitho, ũbare igũrũ, ũtare njata, okorũo wakĩhota gũcitara; ningĩ akĩmwĩra atĩrĩ, Ũguo noguo mbeũ yaku ĩkaigana.Nake akĩĩhoka Jehova; naguo ũndũ ũcio Jehova akĩmũtuĩra ta arĩ ũthingu e naguo.Agĩcoka akĩmwĩra atĩrĩ, Niĩ nĩ niĩ Jehova ũrĩa wakũrutire bũrũri wa Uru-gwa-Akalidei, nĩ getha ngũhe bũrũri ũyũ ũtuĩke igai rĩaku.Nake akĩũria atĩrĩ, Mwathani Jehova, ngũmenyithio nĩ kĩ atĩ nĩũgatuĩka igai rĩakwa?Nake akĩmwĩra atĩrĩ, Ta njoera mori ya mĩaka ĩtatũ, na harika ya mĩaka ĩtatũ, na ndũrũme ya mĩaka ĩtatũ, na ndirahũgĩ, na kĩana kĩa ndutura.Nake agĩkĩmuoera icio ciothe, agĩciatũranga na gatagatĩ njatũ igĩrĩ igĩrĩ, nacio njatũ icio agĩciara mĩhari, akĩringanagia o rũatũ na rũrĩa rũngĩ; no rĩrĩ, nyamũ icio cia njoya ndaigana gũciatũranga.Nacio nderi igĩitĩka gũcuhũkĩra nyamũ icio thĩnje, nake Aburamu agaciũmbũra.Na rĩrĩa riũa rĩatuire gũthũa, Aburamu akĩgwatwo nĩ toro mũnene; na atĩrĩ, agĩtebeba nĩ ũndũ wa gũtumanĩrũo nĩ nduma nene.Nake Jehova akĩĩra Aburamu atĩrĩ, Menya na ma o ma atĩ mbeũ yaku nĩĩgatũũra ũgeni-inĩ bũrũri wene, na ĩtungatagĩre ene kuo; nao nĩmagatũũra mamĩnyariraga mĩaka magana mana;na ningĩ atĩrĩ, rũrĩrĩ rũu rũgatungatĩrũo nĩyo nĩ niĩ ngarũcirithia; na thutha wa ũguo nĩĩgacoka kuuma kuo ĩĩ na ũmathi mũingĩ.No wee-rĩ, nĩũgakua wĩthiĩre na thayũ na kũrĩa mathoguo marĩ; gũthikwo ũgathikwo ũkuĩte o wĩkinyĩirie.Na rĩrĩ, mbeũ ĩo yaku ĩgacoka gũkũ hĩndĩ ya rũciaro rũayo rũa kana, amu rũruka rũa Aamori rũtirĩ rũrakinyia waganu waruo harĩa ho.Na gũgĩkinya atĩrĩ, atĩ riũa rĩathũa, na kwagĩa nduma-rĩ, atĩrĩrĩ, gũkĩgĩa na kĩmwaki kĩnene gĩgũtoga ndogo, o na gĩcinga gĩkũrĩrĩmbuka, nakĩo gĩkĩhĩtũkĩra gatagatĩ inĩ ka njatũ icio cia nyama.Na rĩrĩ, mũthenya o ro ũcio Jehova agĩĩkĩra kĩrĩ-kanĩro na Aburamu, akiuga atĩrĩ, Bũrũri ũyũ-rĩ, nĩ’heete mbeũ yaku, warũma rũũĩ rũa Misiri o nginya rũũĩ rũrĩa rũnene rũĩtagwo Farati,o bũrũri ũyũ wa rũruka rũa Akeni, na rũa Akenizi, na rũa Akadimoni,na rũa Ahiti na rũa Aperizi, na rũa Arefai,na rũa Aamori, na rũa Akanaani, na rũa Agirigashi, o na rũa Ajebusi.Na rĩrĩ, Sarai mũtumia wa Aburamu aatũire atamũciarĩire kaana, na aarĩ na mũirĩtu Mũmisiri wamũtungatagĩra wetagwo Hagari.Nake Sarai agĩkĩĩra Aburamu atĩrĩ, Rĩu-rĩ, Jehova aanangiria gũciara; ngũgũthaitha atĩ ũtonye harĩ mũirĩtu ũyũ ũndungatagĩra; hihi no gũkorũo ndaya kwĩhanda nĩ ũndũ wake. Nake Aburamu agĩĩtĩkĩra kũigua mũgambo ũcio wa Sarai.Nake Sarai, mũtumia wa Aburamu, agĩtwara mũirĩtu ũcio Mũmisiri wamũtungatagĩra, wetagwo Hagari, akĩmũneana harĩ Aburamu atuĩke mũka; na nĩ rĩrĩa Aburamu aakorirũo aikarĩte mĩaka ikũmi bũrũri ũcio wa Kanaani.Nake agĩgĩtonya harĩ Hagari, nake akĩgĩa ihu; na rĩrĩ, rĩrĩa onire atĩ ekũgĩa ihu-rĩ, mũtumia ũcio mũmwathi agĩcoka kũrorũo manyiira nĩwe.Nake Sarai akĩĩra Aburamu atĩrĩ, Hĩ! Ũũru ũyũ njĩkĩtwo ũrogũcokerera arĩ wee; nĩ kũhe ndakũheire ndungata yakwa ya mũirĩtu, ngĩmĩiga gĩthũri-inĩ gĩaku, nayo rĩrĩa yonire atĩ ĩkũgĩa ihu, yacoka kũndora manyiira; ũhoro ũcio-rĩ, tũrogĩtuithanio nĩ Jehova!Nowe Aburamu akĩĩra Sarai atĩrĩ, Kĩone! Mũirĩtu ũcio waku arĩ o moko-inĩ maku; kĩmwĩke o ta ũrĩa ũkuona kwagĩrĩire. Nake Sarai agĩitĩka kũmũnyarira mũno, nake akĩĩũrĩra, akiuma harĩ we.Na rĩrĩ, mũraika wa Jehova akĩmũkora handũ haatherũkaga maĩ werũ inĩ, itherũkĩro o rĩrĩa rĩĩ njĩra-inĩ ya gũthiĩ Shuri.Agĩkĩmũũria atĩrĩ, Wee, Hagari, ndungata ya Sarai, uuma kũ? na wathiĩ kũ? Nake akiuga atĩrĩ, Nĩ kũũra njũrĩte, ngoima gwĩ Sarai mũtumia ũrĩa ndungatagĩra.Nake mũraika ũcio wa Jehova akĩmwĩra, atĩrĩ, Coka kwĩ mũtumia ũcio ũtungatagĩra, ũmwĩnyihĩrie.Ningĩ mũraika ũcio wa Jehova akĩmwĩra atĩrĩ, Nĩngagũthegeeria mbeũ mũno, nayo ndĩgatarĩka nĩ ũndũ wa ũrĩa ĩingĩhĩte.O na ningĩ mũraika wa Jehova akĩmwĩra ũũ: Atĩrĩrĩ, rĩu wĩ ihu, na ũgaciara kahĩĩ, ũgatue Ishumaeli, nĩ ũndũ Jehova nĩeiguĩrĩire ũrĩa ũnyarirĩtwo.Nako gagatuĩka mbũrũrũ ta ndigiri ya werũ, na gatũũre kogitanaga na andũ othe, o nao andũ othe matũũre makogitaga; na ningĩ gagetũũria na mwena wa irathĩro wa ariũ a ithe arĩa angĩ othe.Nake Hagari agĩtua Jehova ũcio wamwarĩirie ũũ: Wee wĩ Mũrungu-Ũrĩa-Muoni; nĩ ũndũ we eyũririe atĩrĩ, Anga ndĩ kwĩonera ũrĩa ũnyonaga, na nduĩke ndĩ o ho?Tondũ ũcio gĩthima kĩu gĩgĩĩtwo Biri-lahai-roi, na atĩrĩ, gĩĩ gatagatĩ ga Kadeshi na Beredi.Nake Hagari agĩciarĩra Aburamu kahĩĩ, nake Aburamu agĩtua kahĩĩ kau gake aaciarĩirũo nĩ Hagari, Ishumaeli.Nake hĩndĩ ĩo Hagari aamũciarĩire Ishumaeli, Aburamu aarĩ wa mĩaka mĩrongo ĩnana na ĩtandatũ.Na rĩrĩ, rĩrĩa Aburamu aakorirũo arĩ wa mĩaka mĩrongo kenda na kenda, Jehova akĩmuumĩrĩra, akĩmwĩra atĩrĩ, Niĩ nĩ niĩ Mũrungu ũrĩa Mwene-Hinya; tũũra ũthiaga ũtekuuma harĩ niĩ, na ũtuĩke mũkinyanĩru.Na niĩ nĩngwĩkĩra kĩrĩkanĩro giitũ nawe, na nĩngatũma ũkĩrĩrĩrie gũthegea.Nake Aburamu akĩĩgũithia agĩturumithia ũthiũ thĩ, nake Ngai akĩmwarĩria, akĩmwĩra atĩrĩ,Niĩ hakwarĩ, nĩ kũrĩkanĩra ndarĩkanĩra nawe, nawe nĩũgatuĩka ithe wa ndũrĩrĩ nyingĩ mũno.O na ningĩ kuuma rĩu ndũgacoka gwĩtwo Aburamu; ũrĩĩtagwo Iburahimu, nĩ ũndũ nĩngũtuĩte ithe wa ndũrĩrĩ nyingĩ mũno.Na nĩngatũma ũciarũrũke, na ndũme ũtuĩke ndũrĩrĩ nyingĩ, o na ndũme thĩinĩ waku kuume athamaki.Na nĩngatũũra nũmĩtie kĩrĩkanĩro giitũ nawe, o na mbeũ yaku ya thutha, o gwata njiaro ciayo ciothe, nĩ getha gĩtuĩke kĩrĩkanĩro gĩa gũtũũra tene na tene, gĩa atĩ nduĩke Ngai waku, na wa mbeũ yaku ya thutha.Naguo bũrũri ũyũ ũtũire wĩ mũgeni, o bũrũri ũyũ wothe wa Kanaani-rĩ, nĩwe ngahe, o na mbeũ yaku ya thutha, ũtuĩke wanyu kĩũmbe tene na tene; na niĩ-rĩ, nĩ niĩ ngatũũra ndĩ o Ngai wayo.Ningĩ Ngai akĩĩra Iburahimu atĩrĩ, Nawe, ha ũhoro waku-rĩ, tũũra ũrũmĩrĩire kĩrĩkanĩro gĩkĩ gĩakwa, wee mwene, na mbeũ yaku ya thutha, o gwata njiaro ciayo ciothe.Na rĩrĩ, kĩrĩkanĩro gĩakwa, kĩrĩa mũgũtũũra mũrũmĩrĩire, giitũ na inyuĩ na mbeũ yaku ya thutha, nĩkĩo gĩkĩ: atĩ mũndũ o wothe wĩ thĩinĩ wanyu wa mũthemba wa arũme no kinya akarua.Na mũrĩruaga nyama ya mwĩrĩ ĩrĩa ya gĩrima; naguo ũndũ ũcio ũtuĩke rũũri rũa atĩ he kĩrĩkanĩro giitũ na inyuĩ.Mwana o wothe wa kahĩĩ wĩ thĩinĩ wanyu, aanina mĩthenya ĩnana, no mũhaka akarua; mũndũ o wothe wa mũthemba wa arũme njiaro-inĩ cianyu ciothe, no mũhaka akarua, o gwata ũrĩa ũtarĩ wa mbeũ yaku ũciarĩirũo mũciĩ, o na kana akagũrũo harĩ mũndũ wa kũngĩ na mbia.Mũndũ ũcio ũciarĩirũo gwaku mũciĩ, O na kana ũcio ũgũrĩtwo na mbia ciaku-rĩ, matirĩ hingo matekũrua, nĩguo kĩrĩkanĩro gĩakwa gĩtũũre mĩĩrĩ-inĩ yanyu gĩtuĩke kĩrĩkanĩro gĩa tene na tene.Nake mũndũ wa mũthemba wa arũme ũrĩa ũtaruĩte nyama ya mwĩrĩ ĩrĩa ya gĩrima, ũcio no mũhaka aingatwo oime rũrĩrĩ-inĩ; mũndũ ũcio-rĩ, nĩ kwagarara aagararĩte kĩrĩkanĩro gĩakwa.Ningĩ Ngai akĩĩra Iburahimu atĩrĩ, Ha ũhoro wa mũkaguo Sarai-rĩ, ndũgũcoka kũmwĩta Sarai; rĩĩtwa rĩrĩa arĩĩtagwo nĩ Sara.O nake-rĩ, nĩngũmũrathima, na ningĩ nĩngatũma agũciarĩre kahĩĩ. Ĩĩ-ni, nĩngũmũrathima, na nĩagatuĩka nyina wa ndũrĩrĩ nyingĩ, na thĩinĩ wake nĩgũkoima athamaki a gũthamakĩra irĩndĩ.Hĩndĩ ĩo Iburahimu agĩkĩĩgũithia agĩturumithia ũthiũ thĩ, agĩtheka; akĩĩyũria na ngoro atĩrĩ, Githĩ mũndũ wa mĩaka igana aahota kũgĩa mwana? Sara nake, na nĩ wa mĩaka mĩrongo kenda-rĩ, githĩ aaciara?Nake Iburahimu agĩcoka akĩĩra Ngai atĩrĩ, Na arĩ korũo Ishumaeli etĩkĩrĩka maitho-inĩ maku!Nake Ngai akiuga atĩrĩ, Aca-ni; nĩ Sara, mũkaguo, ũgagũciarĩra kahĩĩ, nawe ũgatue Isaaka; na nĩngakarũmĩria kĩrĩkanĩro gĩakwa, gĩtuĩke gĩa gũtũũra tene na tene harĩ mbeũ yako ya thutha.Na ha ũhoro wa Ishumaeli-rĩ, nĩndĩkĩtie gũkũigua; atĩrĩrĩ, kũmũrathima nĩndĩmũrathimĩte, na nĩngatũma aciare mũno, na akĩrĩrĩrie gũthegea; nake agaciara anene ikũmi na erĩ, na nĩngatũma atuĩke rũrĩrĩ rũnene.No rĩrĩ, nĩ Isaaka ngarũmĩria kĩrĩkanĩro gĩakwa, o we ũcio ũgaciarĩrũo nĩ Sara, ihinda o ta rĩrĩ rĩakinya, mwaka ũyũ ũgũũka.Nake Ngai agĩgĩtiga kũmwarĩria, akĩambata igũrũ, akiuma harĩ Iburahimu.Na rĩrĩ, mũthenya o ro ũcio Iburahimu akĩoya mũriũ Ishumaeli, na andũ othe arĩa maaciarĩirũo gwake, o na andũ othe arĩa maagũrĩtwo na mbia ciake, arĩa othe a mũthemba wa arũme a nyũmba yake, akĩmaruithia nyama ya mwĩrĩ ĩrĩa ya gĩrima, o ta ũrĩa Ngai aamwĩrĩte.Nake Iburahimu aakorirũo arĩ wa mĩaka mĩrongo kenda na kenda, hĩndĩ ĩo aaruire nyama ya mwĩrĩ ĩrĩa ya gĩrima.Nake mũriũ Ishumaeli aakorirũo arĩ wa mĩaka ikũmi na ĩtatũ hĩndĩ ĩo aaruire nyama ya mwĩrĩ ĩrĩa ya gĩrima.Mũthenya o ro ũcio-rĩ, noguo Iburahimu o na mũriũ Ishumaeli maaruire,o na arũme othe a nyũmba yake, arĩa maaciarĩirũo gwake, na arĩa maagũrĩtwo harĩ mũndũ wa kũngĩ na mbia, andũ acio othe-rĩ, makĩruanĩra o hamwe nake.Ningĩ kwĩ hingo Jehova aamuumĩrĩire arĩ Mĩgandi-inĩ ĩrĩa ya Mamure, hĩndĩ aaikaire mũromo-inĩ wa hema yake mĩaraho.Nĩ gũtiira aatiirire maitho, akĩbara, akĩona atĩrĩ, aya nĩ andũ atatũ marũngiĩ mamũng’etheire; nake aamona, akiuma hau aarĩ mũromo-inĩ wa hema, agĩteng’era amathaganie, akĩĩinamĩrĩria na thĩ,akiuga atĩrĩ, Mũthuri ũyũ, ingĩkorũo ndĩ mwĩtĩkĩrĩku nĩwe-rĩ, ndagũthaitha tiga gũkĩhĩtũka ndungata yaku;ta reka tũĩ tugĩrũo, mwĩthambe magũrũ, na mũhurũke mũtĩ-inĩ ũyũ;na niĩ ’thiĩ ngĩre tũirio, nĩguo ngoro cianyu iguamũke, na thutha wa ũguo mũgĩcoke mwĩthiĩre, kuona atĩ nĩ kwa ndungata yanyu mũũkĩte. Nao makiuga atĩrĩ, Nĩ wega, ĩka ũguo woiga.Nake Iburahimu akĩhanyũka agĩtonya hema gwĩ Sara, akĩmwĩra atĩrĩ, Ruta narua ibaba ithatũ cia mũtu ũrĩa mũhinyu wega, ũũmande, ũthondeke mĩgate ya hĩhio.Nake Iburahimu agĩteng’era ũhiũ-inĩ wake, akĩgĩra gĩcaũ kĩororo kĩrĩ nyama njega, agĩkĩne ndungata yake; ĩgĩitĩka gũgĩthinja.Ningĩ agĩcoka akĩrehe ngorono, na iria, na gĩcaũ kĩu aathĩnjithĩtie, agĩciiga mbere yao; agĩkĩrũgama hakuhĩ nao o hau mũtĩ-inĩ, nao makĩrĩa.Magĩcoka makĩmũũria atĩrĩ, Sara, mũtumia waku, arĩ ha? Nake akiuga atĩrĩ, He! E gũkũ hema thĩinĩ.Nake agĩkiuga atĩrĩ, Ndirĩ hingo itagagũcokerera ihinda rĩa mwaka rĩakomanĩria; na rĩrĩ, Sara, mũtumia waku, nĩakagĩa na kahĩĩ. Nake Sara akĩĩiguĩra ũhoro ũcio e thutha wake mũromo-inĩ wa hema.Na rĩrĩ, Iburahimu na Sara maarĩ akũrũ, magatindĩkanga mĩaka ma; ningĩ Sara nĩaaninĩte maũndũ ma andũ-a-nja.We Sara agĩgĩtheka na ngoro, akĩĩyũria atĩrĩ, Anga ndagĩcoka kũgĩa na gĩkeno ta kĩu, ndĩkĩtie gũkũra, o na mũthuri wakwa nake agakũra?Nake Jehova akĩũria Iburahimu atĩrĩ, Kaĩ Sara aagĩtheka nĩkĩ, eyũria ũũ: Kaĩ ingĩgĩciara na ndĩ kĩheti?Anga nĩkũrĩ ũndũ o na ũrĩkũ wa kĩgeganio ũngĩũmĩra Jehova? Ihinda rĩrĩa itue rĩakinya, nĩngagũcokerera, o rĩrĩa ihinda rĩa mwaka rĩgakomanĩria, nake Sara nĩakagĩa na kahĩĩ.Hĩndĩ ĩo Sara agĩkaana, akiuga atĩrĩ, Ndinatheka niĩ; amu nĩ gwĩtigĩra etigĩrĩte. Nake akĩmũcokeria atĩrĩ, Aca-ni, nĩwatheka.Nao andũ acio magĩũkĩra, makiuma hau, makĩrora na ya Sodomu, nake Iburahimu agĩtwarana nao, amoimagarangie.Nake Jehova akĩĩyũria atĩrĩ, Ĩ nĩngũkĩhitha Iburahimu ũndũ ũrĩa ngwĩka,na nĩwe ũgatuĩka rũrĩrĩ rũnene na rũĩ hinya, na ningĩ ndũrĩrĩ ciothe cia thĩ ikarathimwo nĩ ũndũ wake?Amu nĩ’menyanĩte nake, nĩ getha aathĩrĩre ciana ciake na andũ a gwake, o gwata arĩa magoka thutha wake, atĩ marũmagĩrĩre njĩra ya Jehova, magĩĩkaga maũndũ ma kĩhooto, o magĩtuaga cira o ũrĩa werekereire; nĩguo Jehova akamũkinyithĩria maũndũ marĩa aaririe nĩ ũndũ wake.Ningĩ Jehova akiuga atĩrĩ, Mũkayo ũrĩa ũkaithanĩtio nĩ Sodomu na Gomora nĩ mũnene, na ũhĩtia wakuo ũkaritũha mũno;rĩu nĩngũgĩikũrũka, ngarore kana nĩgwĩkĩtwo maũndũ maringaine ki na mũkayo ũcio ũkaĩtwo nĩ ũndũ wakuo, o ũcio ũnginyĩire, na akorũo tiguo, ’menye.Nao andũ acio makiuma hau, magĩthiĩ marorete na ya Sodomu, nowe Iburahimu agĩtigwo o arũngiĩ mbere ya Jehova.Nake Iburahimu akĩmũkuhĩhĩria, akĩmũũria atĩrĩ, Anga ũgũkĩninaniria andũ arĩa athingu o na arĩa aaganu hamwe?Hihi to gũkorũo nĩkũrĩ andũ athingu mĩrongo ĩtano itũũra rĩu? Anga wakĩnina kũndũ kuũ, na ndũkũhonokie nĩ ũndũ wa acio athingu mĩrongo ĩtano me kuo?Kaĩ gwĩka ũguo gũtikwagĩrĩire-ĩ, atĩ ũũraganĩrie arĩa athingu na arĩa aaganu, arĩa athingu magakĩringanio na arĩa aaganu; kaĩ ũguo ndũkwagĩrĩire-ĩ! Ũrĩa Mũtuanĩri wa thĩ yothe-rĩ, githĩ to atuanagĩre o ũrĩa kwerekereire?Nake Jehova akiuga atĩrĩ, Ndona andũ mĩrongo ĩtano itũũra rĩu rĩa Sodomu, nĩngũhonokia kũndũ kũu guothe nĩ ũndũ wao.Nake Iburahimu agĩcokia akiuga atĩrĩ, Rĩu-rĩ, o na harĩa ndĩ o rũkũngũ na mũhu-rĩ, nĩngweta kwarĩria Mwathani.Atĩrĩrĩ, ĩ hihi hangĩkorũo haagĩte andũ atano thĩinĩ wa acio athingu mĩrongo ĩtano-rĩ, anga wakĩũnũha itũũra rĩothe nĩ ũndũ wa kwaga acio atano? Nake akiuga atĩrĩ, O na ndona andũ mĩrongo ĩna na atano kuo, ndingĩrĩũnũha.Ningĩ agĩcoka akĩmwarĩria o rĩngĩ, akĩmũũria atĩrĩ, Ĩ hihi kũngĩkorũo kwĩ mĩrongo ĩna? Nake akiuga atĩrĩ, Ndatiga gwĩka ũndũ ũcio nĩ ũndũ wa acio mĩrongo ĩna.Akiuga atĩrĩ, Mwathani ta nĩatige kũrakara-ĩ, njoke njarie. Ĩ hihi kũngĩkorũo kwĩ mĩrongo ĩtatũ? Nake akiuga atĩrĩ, Ndona mĩrongo ĩtatũ kuo-rĩ, ũndũ ũcio ndiwĩka.Ningĩ akiuga atĩrĩ, Rĩu-rĩ, no ngweta kwarĩria Mwathani. Atĩrĩrĩ, ĩ hihi kũngĩoneka mĩrongo ĩĩrĩ? Nake akiuga atĩrĩ, Ndatiga kũrĩũnũha nĩ ũndũ wa acio mĩrongo ĩĩrĩ.Ningĩ akiuga atĩrĩ, Mwathani ta nĩatige kũrakara-ĩ, njoke njarie o rĩngĩ rĩmwe. Atĩrĩrĩ, ĩ hihi kũngĩoneka ikũmi? Nake akiuga atĩrĩ, Ndatiga kũrĩũnũha nĩ ũndũ wa acio ikũmi.Nake Jehova aarĩkia kwaranĩria na Iburahimu, agĩĩthiĩra, nake Iburahimu akĩĩinũkĩra.Nao araika acio erĩ magĩkinya Sodomu kĩhwaĩ-inĩ, nake Loti agĩkorũo aikarĩte kĩhingo-inĩ gĩa kũu Sodomu. Loti agĩkĩmona, agĩũkĩra kũmathagania; agĩkĩinamĩrĩra agĩturumithia ũthiũ thĩ,akiuga atĩrĩ, Rĩu-rĩ, athuri aya, ta ambai mũkerũrĩre kwa ndungata yanyu, mũraarĩrĩre kuo, na mwĩthambe magũrũ, na rũcinĩ tene mũroke gũũkĩra, mũgwate rũgendo rũanyu. Nao makiuga atĩrĩ, Aca-ni, tũkũraara kĩaraho inĩ.Nake Loti akĩmaringĩrĩria mũno; nao magĩkerũra, magĩgĩtonya gwake nyũmba; nake akĩmarugithĩria iruga, akĩmahĩhithĩria mĩgate ĩtarĩ mĩimbie, nao magĩkĩrĩa.No rĩrĩ, matanakoma-rĩ, arũme a itũũra rĩu, o rĩu rĩa Sodomu, arĩa anyinyi o na arĩa akũrũ, a ituri ciothe ciarĩo, magĩthiũrũrũkĩria nyũmba ĩo;nao magĩĩta Loti, makĩmũũria atĩrĩ, Andũ arĩa matonyire gũkũ gwaku ũtukũ ũyũ tũrĩ, marĩ ha? Moimie na gũkũ nja tũrĩ, tũmagwate.Nake Loti akiuma na nja, agĩkinya harĩ o mũromo inĩ, na agĩtiga aahinga mũrango.Akĩmera atĩrĩ, Andũ aitũ, ndamũthaitha tigai gwĩka ũndũ mũũru ũũ.Atĩrĩrĩi, rĩu-ĩ, ndĩ na airĩtu akwa erĩ matarĩ monana na mũndũ mũrũme; ta kĩrekei ndĩmarehe gũkũ nja mũrĩ, na inyuĩ mekei o ũrĩa mũrĩona ũmwagĩrĩire; no rĩrĩ, andũ acio-rĩ, menyai mũmeke ũndũ, kuona atĩ mokĩte kwĩgitia gwakwa nyũmba.Nao makĩmwĩra atĩrĩ, Thenga! Magĩcoka makiuga atĩrĩ, Hĩ! Kaĩ mũndũ ũyũ arokire arĩ wiki kũrĩangĩra ũgeni gũkũ, atindage agĩtũcirithia? Hĩ-ĩ! Wee nĩwe tũgwĩka ũũru kũrĩ ũrĩa tũgwĩka acio. Nao magĩkĩhatĩka mũndũ ũcio ti Loti mũno, magĩkuhĩhĩria nĩ getha moinange mũrango.No andũ acio erĩ magĩtambũrũkia moko na nja, makĩgucia Loti, makĩmũtonyia nyũmba thĩinĩ kũu maarĩ, makĩhinga mũrango.Magĩcoka magĩtũma andũ acio maarĩ mũromo-inĩ wa nyũmba maire maitho, gwata arĩa anyinyi o nginya arĩa agima; nao magĩkĩĩnogia magĩcaria mũromo.Ningĩ andũ acio erĩ makĩũria Loti atĩrĩ, Wĩ na andũ angĩ aku gũkũ? Mũndũ ũhikĩtie mwarĩguo, na ihĩĩ ciaku, na airĩtu aku, o na mũndũ ũngĩ o wothe ũrĩa mwĩ nake itũũra rĩrĩ-rĩ, moimagarie ũmoimie gũkũ,amu kũndũ gũkũ nĩtũgũkũũnũha; nĩ ũndũ mũkayo ũrĩa ũkaĩtwo nĩ ũndũ wa andũ akuo-rĩ, Jehova nĩaũiguĩte ũrĩ mũnene; nake Jehova agagĩtũrekia tũũke tũũũnũhe.Nake Loti akiuma, agĩthiĩ kwaria na athoni ake arĩa maatuĩkĩte a kũhikia airĩtu ake, akĩmera atĩrĩ, Ũkĩrai, muume kũndũ gũkũ; amu Jehova nĩekũũnũha itũũra rĩrĩ. No athoni acio ake-rĩ, makĩona ta ekũmaringa itherũ.Na ruoro rũgĩtema, araika acio makĩhĩkahĩka Loti, makiuga atĩrĩ, Arahũka woe mũtumia waku, o na airĩtu aya aku erĩ, nĩ getha ndũkaninanĩrio na itũũra rĩrĩ rĩaitĩka kũhũrũo.Nowe akĩgondangĩrĩra; nao andũ acio makĩmũnyita guoko, me na mũtumia wake, o na airĩtu acio ake erĩ, amu Jehova nĩaamũiguĩrĩire tha; nao magĩkĩmuumagaria, makĩmũkinyia ngarũko ya itũũra.Na gũgĩkinya atĩrĩ, maarĩkia kũmakinyia na kũu nja, agĩcoka akĩĩrũo atĩrĩ, Wĩthare ndũgakĩũrũo nĩ muoyo! Ningĩ ndũkae kwĩhũgũra, o na kana ũikare gũkũ Kĩaragana-inĩ gĩkĩ guothe. Wĩthare ũũrĩre kĩrĩma-inĩ ndũkaninwo.Nake Loti akĩmera atĩrĩ, Aca, mũthuri ũyũ, ti ũguo;rĩu-rĩ, kuona atĩ ndungata yaku nĩĩĩtĩkĩrĩkĩte nĩwe, na ũgakĩnyonia ũrĩa ũnyingĩhĩirie ũtugi waku nĩ kũ’honokia ndikae kũũrũo nĩ muoyo-rĩ, ningĩ tondũ ndingĩkĩhota gwĩthara nginye kĩrĩma-inĩ itakorereirũo nĩ ũũru ũcio, ngue-rĩ,atĩrĩrĩ, itũũra rĩrĩ rĩrĩ o haha hakuhĩ rĩahota kũũrĩrũo, na no kanini; ta kĩreke ndĩĩthare nakuo (anga to gatũũra kanini?), nĩguo muoyo wakwa ũhonoke.Nake akĩmwĩra atĩrĩ, Nĩguo, ũhoro ũcio o naguo nĩndagwĩtĩkĩria, atĩ ndige kũng’aũrania itũũra rĩu wagweta.Kĩhiũhe wĩthare nakuo; amu ndihota gwĩka ũndũ o na ũmwe ũtanakinya kuo. Na tondũ ũcio itũũra rĩu rĩgĩtuwo Zoari.Na rĩrĩ, hĩndĩ ĩrĩa Loti aakinyire Zoari, riũa rĩakorirũo rĩrathĩte, thĩ ĩkagĩa ũtheri.Na hĩndĩ o ĩo, Jehova agĩitĩrĩria Sodomu na Gomora ũbiriti o na mwaki ciumĩte igũrũ kũrĩ Jehova,agĩkĩng’aũrania matũũra macio o na Kĩaragana kĩu gĩothe, o gwata andũ othe arĩa maatũire matũũra macio, o kinya kĩndũ o gĩothe kĩrĩa kĩamerete tĩri-inĩ.No rĩrĩ, mũtumia wa Loti nĩehũgũrire e thutha wake, agĩcũthĩrĩria na kũu moimĩte, agĩgĩtuĩka mũthiringo wa igata.Nake Iburahimu akĩroka gũũkĩra rũcinĩ tene, agĩthiĩ handũ harĩa aarũgamĩte mbere ya Jehova,agĩikia maitho na kũu mwena wa Sodomu na Gomora, o na mwena ũcio wothe wa Kĩaragana kĩu, akĩbara, na rĩ’, ndogo ĩrĩa yoimaga bũrũri ũcio-rĩ, nĩ gũtoga yatogororokaga na igũrũ ta ya icua.Gũgĩgĩtuĩka atĩrĩ, atĩ hĩndĩ ĩo Ngai onũhire matũũra ma Kĩaragana kĩu, Ngai nĩaakĩririkanire Iburahimu, agĩtũma Loti oime kũu gatagatĩ ka mũng’aũranio ũcio, hĩndĩ ĩo aang’aũranagia matũũra macio ma kũu Loti aatũire.Nake Loti akĩambata akiuma Zoari, agĩthiĩ gũtũũra kĩrĩma-inĩ kĩu, e hamwe na airĩtu arĩa ake erĩ, nĩ gũkorũo nĩetigagĩra gũtũũra Zoari, na kũrĩa aathiire gũtũũra na airĩtu acio ake erĩ nĩ ngurunga.Nake ũcio mũkũrũ akĩĩra mũrunawe atĩrĩ, Ithe witũ nĩ mũkũrũ, na gũkũ thĩ gũtirĩ mũndũ mũrũme wa gũtonya kũrĩ ithuĩ o ta ũrĩa mũtugo wa andũ a thĩ yothe ũtariĩ;reka twĩke atĩrĩ, nĩtũhe ithe witũ ndibei amĩnyue, na nĩtũgũcoka gũkomania nake, nĩguo tũtũũrie mbeũ ya ithe witũ.Magĩkĩhe ithe wao ndibei ũtukũ o ũcio, nake mũirĩtu ũcio mũkũrũ agĩtonya, agĩkomania na ithe, nake ithe ndaigana kũmenya rĩrĩa okire gũkoma, o na kana rĩrĩa okĩrire.Na mũthenya ũyũ ũngĩ gũgĩkinya atĩrĩ, mũirĩtu ũcio mũkũrũ akĩĩra mũrunawe ũũ: Atĩrĩrĩ, hwaĩ nĩ niĩ ndĩrakomanirie na baba; ũtukũ ũyũ o naguo-rĩ, nĩtũmũhe ndibei amĩnyue, ũgĩtonye ũkomanie nake o nawe, nĩguo tũtũũrie mbeũ ya ithe witũ.Magĩkĩhe ithe wao ndibei ũtukũ ũcio o naguo, nake mũirĩtu ũcio mũnyinyi agĩũkĩra, agĩthiĩ agĩkomania na ithe, nake ithe ndaigana kũmenya rĩrĩa okire gũkoma, o na kana rĩrĩa okĩrire.Nao airĩtu acio a Loti o erĩ magĩkĩgĩa mahu na ithe wao.Nake ũcio mũkũrũ agĩciara kahĩĩ, agĩgatua Moabi; ũcio nĩwe ithe wa Amoabi o gwata ũmũthĩ.O nake mũrunawe agĩciara kahĩĩ, agĩgatua Bini-ami; o na gwata ũmũthĩ ũcio nĩwe ithe wa arĩa metagwo ciana cia Amoni.Nake Iburahimu akiuma kũrĩa aarĩ, akĩgwata rũgendo erekeire bũrũri wa Gũthini, agĩthiĩ gũtũũra gatagatĩ ga Kadeshi na Shuri, agĩkĩamba kũrĩangĩra ũgeni Gerari.Na rĩrĩ, ha ũhoro wa Sara mũtumia wake, Iburahimu akiuga atĩrĩ, Ũyũ nĩ mwarĩ witũ; nake Abimeleku mũthamaki wa Gerari akĩrehania, akĩgĩrithia Sara.No rĩrĩ Ngai agĩkora Abimeleku ũtukũ na njĩra ya kĩroto, akĩmwĩra ũũ: Atĩrĩ rĩu ũtariĩ o ta mũndũ mũkuũ nĩ ũndũ wa mũndũ-wa nja ũyũ ũgĩrithĩtie, nĩ gũkorũo nĩ mũka wĩ na mwene.Na rĩrĩ, Abimeleku ndaakoretwo amũthengereire; agĩkĩũria atĩrĩ, Mwathani, githĩ woraga rũrĩrĩ rũthingu?Githĩ mũndũ ũcio we mwene ndaranjĩrire ũũ: Ũyũ nĩ mwarĩ witũ? O nake mũka ũcio we mwene aroiga ũũ: Ũyũ nĩ mũndũ witũ? Ũndũ ũcio kaĩ ndĩwĩkĩte o na ũthungĩru wa ngoro-ĩ, ngawĩka moko matarĩ na kaũũru o na karĩkũ.Nake Ngai agĩcoka akĩmwĩra kĩroto-inĩ o kĩu atĩrĩ, Nĩguo, nĩnjũĩ atĩ wĩkĩte ũguo na ũthungĩru wa ngoro, o na nĩ niĩ ndĩrakũgiririe ũnjĩhie; nĩkĩo itanareka ũmũhutie.Tondũ ũcio rĩu cokia mũka wa mũndũ ũcio, nĩ gũkorũo mwene nĩ mũnabii, nake nĩegũkũhoera, nawe ũikare o muoyo; na warega kũmũcokia-rĩ, menya atĩ no mũhaka ũkue, wee mwene, o na andũ aku othe.Nake Abimeleku akĩroka gũũkĩra rũcinĩ tene, agĩĩta ndungata ciake ciothe, agĩciĩra maũndũ macio mothe ikĩmeiguagĩra na matũ ma cio, nao andũ acio magĩĩtigĩra mũno.Hĩndĩ ĩo Abimeleku agĩĩta Iburahimu, akĩmũũria atĩrĩ, Hĩ! Ĩ watwĩka atĩa? Na ningĩ-rĩ, kaĩ ngwĩhĩtie wĩhia ũrĩkũ atĩ nĩkĩo ũtũmĩte niĩ o na bũrũri ũyũ ’thamakaga tũgĩe na ihĩtia inene ũũ? Ũnjĩkĩte maũndũ mataagĩrĩire gwĩkanwo.Ningĩ Abimeleku akĩũria Iburahimu atĩrĩ, Kaĩ wonete kĩ, kĩu gĩatũmire wĩke ũguo?Nake Iburahimu akiuga atĩrĩ, Ndekire ũguo nĩ ũndũ ndegeragĩria atĩrĩ, Hĩ! No mũhaka Ngai akorũo atetigĩrĩtwo kũndũ gũkũ, na nĩngũũragwo nĩ ũndũ wa mũka wakwa.Na ningĩ ti-itherũ no witũ, nĩ mwarĩ wa awa, no ti wa maitũ, na nĩaagĩtuĩkire mũka wakwa;na nĩgwakinyire atĩrĩ, atĩ rĩrĩa Ngai aandutire kwa awa, ’thiĩ ngorũre, nderire mũka ũcio wakwa atĩrĩ, Ũndũ ũrĩa ũrĩnjĩkaga na ũtugi waku nĩ ũyũ, atĩ kũndũ kũrĩa guothe tũrĩthiaga, ũhoro wakwa uugage atĩrĩ, Ũyũ nĩ mũndũ witũ.Nake Abimeleku akĩoya gĩkundi kĩa ndũrũme na ndegwa, o na ndungata cia arũme na cia aka, agĩcihe Iburahimu, o na akĩmũcokeria Sara mũtumia wake.Na ningĩ Abimeleku akĩmwĩra atĩrĩ, One, bũrũri wakwa nĩguo ũyũ wine; tũũra guo o harĩa ũrĩenda.Agĩcoka akĩĩra Sara atĩrĩ, One, nĩndahe mũndũ ũyũ wanyu cekeri ngiri cia betha; nĩ rĩ’, nĩ kĩhumbi gĩaku kĩa maitho harĩ andũ aya othe mwĩ nao, na nĩũrĩonagwo wĩ mũthingu nĩ andũ othe.Nake Iburahimu agĩkĩhoya Ngai, nake Ngai akĩhonia Abimeleku me na mũka, o na ndungata ciake cia airĩtu, nao magĩgĩcoka gũciaraga,amu Jehova nĩaatũmĩte andũ-a-nja othe a nyũmba ya Abimeleku marũgamĩre o kũrũgamĩra, nĩ ũndũ wa Sara mũka wa Iburahimu.Nake Jehova akĩng’ethera Sara o ta ũrĩa oigĩte, ningĩ Jehova agĩgĩĩka Sara o ta ũguo aarĩtie.Nake Sara akĩgĩa ihu, agĩciarĩra Iburahimu kahĩĩ o hĩndĩ ĩo aakorirũo e mũthuri mũkũrũ, o ihinda rĩrĩa rĩatuĩtwo rĩakinya rĩrĩa Ngai aamwĩrĩte.Nako kahĩĩ kau aaciarĩirũo, o kau Sara aamũciarĩire, Iburahimu agĩgatua Isaaka.Nake Iburahimu akĩruithia kahĩĩ kau gake getagwo Isaaka kaanina mĩthenya ĩnana, o ta ũrĩa Ngai aamwathĩte.Na hĩndĩ ĩo aaciarĩirũo kahĩĩ kau gake Isaaka, Iburahimu aarĩ wa mĩaka igana.Nake Sara akiuga atĩrĩ, Nĩ Ngai ũtũmĩte ’theke, o nake mũndũ o wothe ũrĩa ũrĩiguaga ũhoro ũcio nĩarĩthekaga hamwe na niĩ.Na ningĩ akĩũria atĩrĩ, Nũ ũngĩakĩĩrire Iburahimu atĩ Sara nĩakongithia ciana? Amu-rĩ, ndĩmũciarĩire kahĩĩ e mũkũrũ.Nako kaana kau gagĩkũra gagĩtua iria, na mũthenya ũrĩa Isaaka aatuithirio iria, Iburahimu akĩrugithia iruga inene.Nake Sara akĩona mũrũ wa Hagari ũrĩa Mũmisiri atĩ e na kĩnyugo, o ũcio Hagari aaciarĩire Iburahimu.Tondũ wa ũguo akĩĩra Iburahimu atĩrĩ, Ingata ngombo ĩno ya mũndũ-wa-nja o na mũriũ amu mũrũ wa ngombo ĩno ndangĩtuĩka mũkũgai hamwe na mwana wakwa, ũyũ ũgwĩtwo Isaaka.Naguo ũndũ ũcio Iburahimu akĩona ta ũkũmũiguithia ũũru mũno nĩ ũndũ wa mũriũ.Nake Ngai akĩĩra Iburahimu atĩrĩ, Tiga kuona ũndũ ũcio ta ũgũkũiguithia ũũru nĩ ũndũ wa kĩhĩĩ kĩu, na tondũ wa ngombo ĩo yaku ya mũndũ-wa-nja; ũndũ o wothe ũrĩa ũrerũo nĩ Sara, ĩtĩkĩra kũigua mũgambo wake, amu thĩinĩ wa Isaaka nĩho mbeũ ĩrĩ ĩrĩa ĩrĩĩtanagio nawe.O na ningĩ atĩrĩ, mũrũ wa mũndũ-wa-nja ũcio ngombo nĩngatũma atuĩke rũrĩrĩ o nake, nĩ ũndũ no mbeũ yaku.Nake Iburahimu akĩroka gũũkĩra rũcinĩ tene, akĩoya mũndithi na thegũ ĩrĩ maĩ, akĩnengera Hagari, akĩmũigĩrĩra kĩande; o na kĩhĩĩ nakĩo agĩkĩnengera Hagari, akĩmera methiĩre; nake Hagari agĩgĩthiĩ, agĩcoka akĩũrĩrũo nĩ njĩra e werũ wa Biri-shiba.Na rĩrĩ, maĩ marĩa maarĩ thegũ magĩgĩthira, nake agĩtindĩkĩrĩria mwana ũcio wake nguruĩ ya kĩhinga kĩmwe kĩa iria ciarĩ ho.Nake agĩthiĩ agĩikara thĩ amwerekeire, araihanĩrĩirie nake itĩĩna ta rĩa rĩikia rĩa mũguĩ, nĩ gũkorũo oigire atĩrĩ, Nĩndige kuona mwana wakwa agĩkua. Agĩgĩikara thĩ amwerekeire, akĩrika kũrĩra na mũgambo mũnene.Nake Ngai agĩkorũo aiguĩte mũkayo wa kĩhĩĩ kĩu; nake mũraika wa Ngai agĩĩtana arĩ o igũrũ, akĩũria Hagari atĩrĩ, Wee nawe Hagari ũgĩtariĩ atĩa? Tiga gwĩtigĩra, amu Ngai nĩaiguĩte mũkayo wa kĩhĩĩ o hau kĩrĩ.Ũkĩra ũtiire kĩhĩĩ kĩu na igũrũ, ũkĩnyitĩrĩre na moko, amu nĩngatũma gĩtuĩke rũrĩrĩ rũnene.Nake Ngai akĩmũhingũra maitho, agĩkĩona gĩthima kĩa maĩ; agĩthiĩ akĩiyũria thegũ maĩ, agĩkundia kĩhĩĩ.Nake Ngai aakoragwo e hamwe na kĩhĩĩ kĩu, nakĩo gĩgĩkũra, gĩgĩtũũra o kũu werũ-inĩ, gĩgĩtuĩka mũrathi na ũta.Agĩgĩĩtũũria werũ wa Parani, nake nyina akĩmũhikithĩria mũka amũrutĩire bũrũri wa Misiri.Na gũgĩkinya atĩrĩ, atĩ hĩndĩ ĩo, Abimeleku, marĩ na Fikolu mũnene wa ita ciake, akĩarĩria Iburahimu, akiuga atĩrĩ, Ngai akoragwo e hamwe nawe ũgĩĩka maũndũ maku mothe;rĩu-rĩ, wĩthũũrithie Ngai ũndĩkĩrie tũrĩ o haha, atĩ ndũrĩ hingo ũkanongohera, o na kana ũrongohere ciana ciakwa, o na kana ciana ciacio, no rĩrĩ, nĩ gũtuga ũrĩndugaga, o ta ũrĩa niĩ na niĩ ngũtugĩte, o naguo bũrũri ũyũ ũtũire wĩ mũgeni, ũwĩkage o ta ũguo.Nake Iburahimu akiuga atĩrĩ, Nĩndetĩkĩra gwĩthũũrithia.Nake Iburahimu akĩrũithia Abimeleku nĩ ũndũ wa gĩthima kĩa maĩ kĩrĩa gĩatunyanĩtwo nĩ ndungata cia Abimeleku na kĩĩ-hinya.Nake Abimeleku akiuga atĩrĩ, Niĩ ndiũĩ ũrĩa wĩkĩte ũguo, o na ningĩ wee ndũrĩ wanjĩra ũhoro ũcio, kana ngĩũigua, tiga o ũmũthĩ.Nake Iburahimu akĩoya gĩkundi kĩa ng’ondu na ndegwa akĩhe Abimeleku; nao erĩ makĩrĩkanĩrĩria kĩrĩko.Nake Iburahimu akĩamũra tũmĩatĩ mũgwanja twa rũũru.Nake Abimeleku akĩũria Iburahimu atĩrĩ, Ĩ nĩ twa kĩ tũmĩatĩ tũu mũgwanja twa rũũru waamũra?Nake akiuga atĩrĩ, Tũmĩatĩ tũtũ mũgwanja nĩtuo ũkwamũkĩra guoko-inĩ gwakwa, nĩ getha ũhoro ũcio ũtuĩke ũira wakwa wa atĩ nĩ niĩ ndenjire gĩthima gĩkĩ.Tondũ wa ũguo agĩtua handũ hau Biri-shiba, nĩ ũndũ nĩho mehĩtĩire ũguo o erĩ.Magĩkĩrĩkanĩrĩria kĩrĩko o hau Biri-shiba, nake Abimeleku agĩũkĩra, marĩ na Fikolu mũnene wa ita ciake, magĩcoka bũrũri wa Afilisiti.Ningĩ hau Birishiba Iburahimu akĩhanda mũkarakaba, agĩgĩthathayĩria Jehova ho, akĩmũgwetaga rĩĩtwa, o we Mũrungu Ũrĩa-wa-Tene-na-Tene.Nake Iburahimu nĩaaikarire e mũgeni bũrũri wa Afilisiti matukũ maingĩ.Thutha wa maũndũ macio gũgĩkinya atĩrĩ, atĩ Ngai akĩgeria Iburahimu, akĩmwĩra atĩrĩ, Iburahimu-ĩ; nake agĩĩtĩka akiuga, Niĩ ũyũ.Agĩkĩmwĩra atĩrĩ, Rĩu ũkĩra woe mũrũguo o ũcio wa mũmwe, ũcio wendete mũno, o we Isaaka, ũthiĩ bũrũri wa Moria, ũkamũrutĩre kuo kĩrĩma-inĩ kĩmwe kĩa iria ii kuo, o kĩrĩa ngakwĩra, atuĩke ihaki rĩa njino.Nake Iburahimu akĩroka gũũkĩra rũcinĩ tene, agĩtandĩka ndigiri yake, agĩthiĩ na aanake erĩ a gwake, na mũriũ Isaaka; ningĩ agĩatũranga ngũ cia gũcina ihaki rĩu rĩa njino, agĩgĩũkĩra, agĩthiĩ erekeire o kũndũ kũu erirũo nĩ Ngai.Na mũthenya wa gatatũ we Iburahimu agĩgĩtiira maitho, akĩona kũndũ kũu e kũraya.Nake Iburahimu akĩĩra aanake acio a gwake atĩrĩ, Inyuĩ ikaragai haha na ndigiri, na ithuĩ na kĩhĩĩ gĩkĩ tũthiĩ na kũrĩa, tũkahakĩre Ngai kuo, tũmũcokerere.Nake Iburahimu akĩoya ngũ icio cia gũcina ihaki rĩu, agĩciigĩrĩra mũriũ Isaaka; nake agĩthiĩ agwete mwaki o na kahiũ, nao erĩ magĩgĩthiĩ hamwe.Nake Isaaka akĩarĩria ithe Iburahimu, akiuga atĩrĩ, Baba, nake Iburahimu agĩcokia, Niĩ ũyũ, mũriũ. Agĩkĩmũũria atĩrĩ, Rĩu-rĩ, mwaki na ngũ nĩcio ici-ĩ, ndũrũme ya ihaki rĩa njino ĩkĩrĩ ha?Nake Iburahimu akiuga atĩrĩ, Mũrũ wakwa, Ngai nĩekwĩonera ndũrũme ya ihaki rĩa njino. Nao erĩ magĩgĩthiĩ.Magĩkinya o handũ harĩa erĩtwo nĩ Ngai; nake Iburahimu agĩaka kĩgongona ho, agĩcoka akĩara ngũ o wega, ningĩ akĩoha mũriũ Isaaka, akĩmũkomia kĩgongona-inĩ kĩu, igũrũ rĩa ngũ icio.Nake Iburahimu agĩtambũrũkia guoko, akĩoya rũhiũ orage mũriũ.Na rĩrĩ, mũraika wa Jehova arĩ o igũrũ akĩmwĩta akiuga atĩrĩ, Iburahimu, Iburahimu. Nake Iburahimu agĩĩtĩka akiuga, Niĩ ũyũ.Agĩkĩmwĩra atĩrĩ, Menya ũhutie kĩhĩĩ kĩu na guoko gwaku, o na kana ũgĩĩke ũndũ o na ũrĩkũ, nĩ gũkorũo rĩu nĩndamenya atĩ nĩwĩtigĩrĩte Ngai, kuona atĩ ndũnangiria mũrũguo, o mũrũguo ũcio wa mũmwe.Nake Iburahimu agĩgĩtiira maitho, akĩbaranga; na atĩrĩ, thutha wake gũgĩkorũo kwĩ ndũrũme ĩnyitĩtwo hĩa nĩ mĩrita gĩthaka-inĩ. Nake Iburahimu agĩthiĩ, akĩnyita ndũrũme ĩo, akĩmĩruta ĩtuĩke ihaki rĩa njino ithenya rĩa mũriũ.Nake Iburahimu agĩtua handũ hau Jehova-jire, o ta ũrĩa gũtũire kwĩragwo o na ũmũthĩ, atĩ Kĩrĩma-inĩ kĩa Jehova nĩkuo kĩrĩa kĩbatarainie gĩkoneka.Nake mũraika ũcio wa Jehova arĩ o igũrũ agĩcoka agĩĩta Iburahimu ihinda rĩa kerĩ,akiuga ũũ: Jehova ekuuga atĩrĩ, Nĩndĩĩhĩtĩte ngegweta niĩ mwene, ngoiga atĩrĩ, atĩ tondũ nĩweka ũguo, waaga kũngiria mũrũguo, o mũrũguo ũcio wa mũmwe-rĩ,kũrathima no mũhaka ngũrathime, o na gũthegeiya no mũhaka ngũthegeerie mbeũ, ĩingĩhe o ta njata cia igũrũ, o na ta mũthanga ũrĩa ũrĩ hũgũrũrũ-inĩ cia iria rĩrĩa inene; nayo mbeũ yaku nĩĩkerigagĩria na kĩhingo gĩa thũ ciayo.Na ningĩ ndũrĩrĩ ciothe cia thĩ ikarathimwo nĩ ũndũ wa mbeũ ĩo yaku; nĩ tondũ-rĩ, nĩwĩtĩkĩrĩte kũigua mũgambo wakwa.Gwakinya hau, Iburahimu agĩgĩcokerera aanake acio a gwake, magĩgĩũkĩra magĩthiĩ othe hamwe, magĩkinya Biri-shiba; nake Iburahimu agĩgĩtũũra kũu Biri-shiba.Thutha wa maũndũ macio gũgĩkinya atĩrĩ, atĩ Iburahimu akĩheo ũhoro, akĩĩrũo ũũ: Atĩrĩrĩ, Milika o nake nĩaciarĩire Nahoru ũrĩa mũrũ wa nyũkwa ciana;wa irigithathi nĩ Uzu, na mũrũ wa nyina nĩ Buzu; ningĩ he Kemueli, ithe wa Aramu,na Kesedu, na Hazo, na Pilidashu, na Jidilafu, o na Bethueli.Nake Bethueli nĩwe waciarire Rebeka. Andũ acio anana nĩo Milika aaciarĩire Nahoru, mũrũ wa nyina na Iburahimu.Nayo thuriya yake yetagwo Reuma o nayo ĩgĩciara Teba, na Gahamu, na Tahashu, o na Maaka.Na rĩrĩ, Sara-rĩ, gũtũũra kũrĩa aatũũrire, aakinyirie mĩaka igana na mĩrongo ĩĩrĩ na mũgwanja; ĩo nĩyo mĩaka ĩrĩa Sara aatũũrire muoyo.Nake Sara agĩkuĩra Kiriathu-ariba (na nokuo Hebironi), o kũu bũrũri wa Kanaani, nake Iburahimu agĩtonya nĩguo amũcakaĩkĩre na amũrĩrĩre.Ningĩ Iburahimu agĩcoka agĩũkĩra, akiuma hau mũndũ ũcio wake mũkuũ aarĩ, akĩarĩria ciana cia Hethi, akiuga atĩrĩ,Niĩ ndĩ mũgeni, na ndĩ mũthamĩri kwanyu; ta kĩ’hei handũ o gũkũ kwanyu, ha gũthikana, hatuĩke hakwa kĩũmbe, nĩ getha ’thike mũndũ ũcio wakwa mũkuũ, ndige kũmuona.Nacio ciana cia Hethi igĩcokeria Iburahimu, ikĩmwĩra atĩrĩ,Ta tũthikĩrĩrie, mũthuri ũyũ, wee wĩ mũnene mũige nĩ Ngai gũkũ thĩinĩ witũ; thika mũndũ ũcio waku mũkuũ mbĩrĩra-inĩ ciitũ o ĩrĩa ya ũthuro; ithuĩ hatirĩ mũndũ ũngĩkũgiria mbĩrĩra yake, tiga o ũthike mũndũ ũcio waku mũkuũ ho.Nake Iburahimu agĩũkĩra, akĩinamĩrĩra andũ acio ene bũrũri, ciana icio cia Hethi.Agĩkĩaria nao, akiuga atĩrĩ, Mũngĩkorũo nĩmuonete arĩ wega ’thike mũndũ ũcio wakwa mũkuũ, ndige kũmuona-rĩ, ta gĩ’thikĩrĩriei mũigue ũrĩa nguuga, mũ’thaithĩre Efironi, mũrũ wa Zoharu,nĩ getha a’he ngurunga ĩrĩa yake ya Makipela, ĩĩ gĩturi-inĩ gĩa gĩthaka gĩake; na nĩanyenderie o ta ũrĩa thogora wayo wothe ũigana, ĩtuĩke handũ hakwa kĩũmbe ha gũthikanaga o gũkũ thĩinĩ wanyu.Nake Efironi ũcio aakorirũo aikaire thĩ o hau gatagatĩ-inĩ ga ciana icio cia Hethi, ningĩ Efironi o ũcio Mũhiti agĩcokeria Iburahimu ũhoro, andũ acio ciana cia Hethi makĩĩiguagĩra, o arĩa othe a gũtonya na kĩhingo gĩa itũũra rĩu rĩake, akiuga atĩrĩ,Aca-ni, mũthuri ũyũ, ta ’thikĩrĩria, mũgũnda ũcio-rĩ, nĩndakũhe, o gwata ngurunga ĩo ĩrĩ ho, o nayo nĩndakũhe; ndakũhe ciana ici cia andũ aitũ ikĩĩonagĩra; thika mũndũ ũcio waku mũkuũ ho.Nake Iburahimu agĩkĩinamĩrĩra andũ acio ene bũrũri arorete o thĩ.Agĩcoka akĩarĩria Efironi, andũ acio ene bũrũri makĩĩiguagĩra, akiuga atĩrĩ, No rĩrĩ, ũngĩkorũo wetĩkĩra ũhoro wakwa-rĩ, ndagũthaitha ũ’thikĩrĩrie; mũgũnda ũcio waku, nĩ kũgũra ngũũgũra; iyũkia kĩgũri, na niĩ njoke ’thike mũndũ ũcio wakwa mũkuũ ho.Nake Efironi agĩcokeria Iburahimu, akĩmwĩra atĩrĩ,Mũthuri ũyũ, ta ’thikĩrĩria; gathaka kangiuma o cekeri magana mana cia betha-rĩ, gakĩrĩ kĩ, harĩ ithuĩ nawe? No ũthike mũndũ ũcio waku mũkuũ ho.Nake Iburahimu akĩiguana na Efironi, Iburahimu agĩkĩgerera Efironi betha, ĩo aagwetete ciana icio cia Hethi ikĩĩiguagĩra, o cekeri icio magana mana cia betha, cia mũthemba ũrĩa wonjorithanagio naguo.Mũgũnda ũcio wa Efironi, ũcio warĩ Makipela, o kũu kwang’ethanĩire na Mamure, mũgũnda ũcio, na ngurunga ĩo yarĩ kuo, o na mĩtĩ yothe ĩrĩa yarĩ kũu mũgũnda ũcio, o ĩrĩa yakorirũo ĩrigicĩirio na mũhaka waguo o kũrĩa wakinya mĩena yothe, icio ciothe-rĩ,igĩkĩrĩkĩrĩrio atĩ nĩ cia Iburahimu kĩũmbe, andũ acio ciana cia Hethi makĩĩonagĩra, o acio othe maarĩ a gũtonya na kĩhingo gĩa itũũra rĩu rĩake marĩ ho.Na thutha ũcio Iburahimu agĩthika mũtumia wake Sara ngurunga thĩinĩ, ĩo yarĩ mũgũnda ũcio kũu Makipela kwang’ethanĩire na Mamure (na nokuo Hebironi), o kũu bũrũri wa Kanaani.Mũgũnda ũcio, o na ngurunga ĩo yarĩ kuo, gũgĩkĩrĩkĩrĩrio nĩ ciana cia Hethi atĩ nĩ kwa Iburahimu kĩũmbe gũtuĩke gwake gwa gũthikanaga.Na rĩrĩ, Iburahimu nĩaakũrĩte, agatindĩkanga mĩaka ma; ningĩ Jehova nĩaarathimĩte Iburahimu maũndũ-inĩ mothe.Nake Iburahimu akĩĩra ndungata yake ĩrĩa nene ya mũciĩ wake, ĩrĩa yaramataga indo ciake ciothe, atĩrĩ, Ndagũthaitha, ĩkĩra rũhĩ rũaku nguruĩ ya kĩero gĩakwa,na niĩ ndũme wĩthũũrithie Jehova, o we Ngai wa igũrũ, na arĩ o we Ngai wa thĩ, uuge atĩ ndũrĩ hingo ũkahikithĩria mũrũ wakwa mũka ũrutĩtwo thĩinĩ wa airĩtu a andũ a Kanaani, aya ndũũranĩtie nao;no rĩrĩ, nĩũthiĩ bũrũri witũ, ũkinye kũrĩ andũ aitũ, ũrutĩre mũrũ wakwa Isaaka mũka kuo.Nayo ndungata ĩo ĩkĩmũũria atĩrĩ, Ĩ mũndũ-wa-nja ũcio angĩrega kũnũmĩrĩra oke bũrũri ũyũ-rĩ, no nginya ngatwara mũrũguo bũrũri ũcio woimire?Nake Iburahimu akĩmĩĩra atĩrĩ, Hĩ, menya ũkanacokia mũrũ wakwa kũu!Jehova, o we Ngai wa igũrũ, ũrĩa wandutire nyũmba-inĩ ya baba, o bũrũri ũrĩa ndaciarĩirũo, o we ũcio wanjarĩirie, na akĩnjĩra na mwĩhĩtwa ũũ: Bũrũri ũyũ nĩ mbeũ yaku ngahe-rĩ, we nĩwe ũkarekia mũraika wake athiĩ mbere yaku, nawe ũrutĩre mũrũ wakwa mũka kũu.Na rĩrĩ, mũndũ wa nja ũcio angĩrega gũkũrũmĩrĩra-rĩ, wathirũo nĩ mwĩhĩtwa ũyũ ngũkwĩhĩtithia; ũndũ ũtangĩĩka, no gũcokia ũtangĩcokia mũrũ wakwa kũu.Nayo ndungata ĩo ĩgĩgĩĩkĩra rũhĩ rũayo nguruĩ ya kĩero kĩa Iburahimu ũcio mwene yo, ĩkĩĩhĩta harĩ we nĩ ũndũ wa ũhoro ũcio.Ningĩ ndungata ĩo ĩkĩoya ngamĩra ikũmi thĩinĩ wa ngamĩra cia mwene yo, ĩgĩkũũra, ĩgĩthiĩ ĩkuuĩte mĩthemba ya indo ciothe iria njega cia mwene yo; ĩgĩgĩũkĩra, ĩgĩthiĩ Mesopotamia, ĩgĩkinya itũũra rĩa Nahoru.Na kĩhwaĩ-inĩ, hĩndĩ ĩrĩa andũ-a-nja mathiaga gũtaha maĩ, ĩgĩtũma ngamĩra ciayo iturie ndu na kũu ngarũko ya itũũra rĩu, hakuhĩ na gĩthima kĩarĩo kĩa maĩ.Ningĩ ĩkiuga atĩrĩ, Wee Jehova, o we Ngai wa Iburahimu, mũthuri ũrĩa mũnjathi, ndagũthaitha ũndũngie mũnyaka ũmũthĩ, ũgĩtuge mwathi wakwa Iburahimu.Ta one, ndĩkĩrũngiĩ o haha itherũkĩro-inĩ rĩrĩ rĩa maĩ, nao airĩtu a andũ arĩa ene itũũra rĩrĩ nĩ hĩndĩ maroka gũtaha maĩ.No kĩreke gũtuĩke atĩrĩ, atĩ mũirĩtu ũrĩa ndĩrĩĩra ũũ: Ta gũithagũithia ndigithũ yaku ngunde tũĩ, nake oige atĩrĩ, Kunda, o na ngamĩra ciaku nacio no ngũcinyuithia; mũirĩtu ũcio-rĩ, nĩagĩtuĩke nĩwe ũrĩa wathĩrĩirie Isaaka, ndungata yaku; niĩ na niĩ tondũ wa ũguo ’menye nĩũtugĩte mũthuri ũcio mwathi wakwa.Na gũgĩkinya atĩrĩ, atĩ o na ĩtanarĩkia kwaria, Rebeka agĩkiumagara, mũirĩtu waciarĩtwo nĩ Bethueli, mũrũ wa Milika, mũtumia wa Nahoru, ũrĩa mũrũ wa nyina na Iburahimu, na aarĩ na ndigithũ yake kĩande.Nake mũirĩtu ũcio aarĩ thaka mũno akĩonwo, na aarĩ mũirĩtu gathirange, ndonanĩtwo nake nĩ mũndũ; nake agĩikũrũka agĩkinya itherũkĩro-inĩ rĩu, akĩiyũria ndigithũ yake maĩ agĩcoka akĩhaica.Nayo ndungata ĩo ĩgĩteng’era, ĩmũtũnge, ĩkiuga atĩrĩ, Ta ’he tũĩ twa ndigithũ ĩo yaku, ngunde.Nake akiuga atĩrĩ, Kunda, mũthuri ũyũ; agĩkĩhiũhahiũha, akĩgũithagũithia ndigithũ yake akĩmĩnyitĩrĩra na guoko, akĩmũkundia.Na aarĩkia kũmũkundia agĩcoka akiuga atĩrĩ, Ngamĩra ciaku o nacio nĩngũcitahĩra o nginya ciiganie.Agĩkĩhiũha kuonoreria maĩ macio maarĩ ndigithũ yake mũharatĩ-inĩ, agĩcoka agĩteng’era gĩthima-inĩ rĩngĩ atahe maĩ, o nginya agĩgĩtahĩra ngamĩra ciake ciothe.Nake mũndũ ũcio akĩmwĩrorera mũno o akirĩte ki, amenye kana Jehova nĩagaacĩirie rũgendo rũu rũake kana tiguo.Na gũgĩkinya atĩrĩ, atĩ ngamĩra ciarĩkia kũnyua maĩ, mũndũ ũcio akĩruta gakunju ga thahabu ka nuthu ya cekeri kangĩthimwo, o na tũturo twĩrĩ twa cekeri ikũmi cia thahabu tũgĩthimwo, twa kũmwĩkĩra moko;akĩmũũria atĩrĩ, Wĩ mwarĩ wa ũ? Ta njĩra. Ningĩ-rĩ, gwa thoguo mũciĩ kwĩ handũ tũngĩraara?Nake akĩmwĩra atĩrĩ, Ndĩ mwarĩ wa Bethueli mũrũ wa Milika, ũrĩa aaciarĩire Nahoru.O na ningĩ agĩcoka akĩmwĩra atĩrĩ, Twĩ na rũhuti o na riya rĩa kũrĩo nĩ nyamũ rĩiganu, o na handũ hangĩraarũo.Nake mũndũ ũcio akĩinamĩrĩria mũtwe akĩgooca Jehova.Agĩkiuga atĩrĩ, Jehova, o we Ngai wa Iburahimu mũthuri ũrĩa mũnjathi, arogathwo, o we ũrĩa ũtarĩ aatiga gũtuga mwathi wakwa, o na kũmwĩka maũndũ ma ma; ningĩ o na harĩ niĩ-rĩ, Jehova nĩandehete o na njĩra, akanginyia mũciĩ wa andũ a mũhĩrĩga wa aa mwathi ũcio wakwa.Nake mũirĩtu ũcio agĩteng’era, agĩthiĩ akĩhe aa nyina ndeto iringaine na ũhoro ũcio.Na rĩrĩ, Rebeka: aarĩ na mũrũ wa nyina, na etagwo Labani; nake Labani ũcio akiumagara na ihenya, agĩthiĩ harĩ mũndũ ũcio, akĩmũkora hau itherũkĩro-inĩ rĩu rĩa maĩ.Gũgĩgĩkinya atĩrĩ, atĩ rĩrĩa onire gakunju karĩa o na tũturo tũu twĩ moko ma mwarĩ wa nyina, o na ningĩ aaigua ũhoro ũcio waaririo nĩ mwarĩ wa nyina Rebeka, rĩrĩa oigaga atĩ, Mũndũ ũcio anjĩrire ũna na ũna, no gũthiĩ aathiire harĩ mũndũ ũcio; na atĩrĩ, agĩkora arũngiĩ harĩ ngamĩra o hau itherũkĩro inĩ.Agĩkiuga atĩrĩ, Ũka ũtonye mũciĩ, wee mũrathimwo nĩ Jehova; ũrũgamĩte haha thome nĩkĩ? Nĩngũthondekeire nyũmba, o na handũ ha ngamĩra.Nake mũndũ ũcio agĩthiĩ agĩtonya mũciĩ; akĩaũrithia ngamĩra mĩrigo, nake Labani agĩkĩrutĩra ngamĩra rũhuti o na riya, na akĩruta maĩ ma gũthambia magũrũ ma mũndũ ũcio, o na ma andũ arĩa maarĩ nake.Ningĩ agĩcoka akĩrutĩrũo irio arĩe, nake akiuga atĩrĩ, Ndingĩrĩa itaambĩte kũmwĩra bata ũrĩa ndĩ naguo. Nake Labani akĩmwĩra, No kĩarie.Nake akiuga atĩrĩ, Niĩ ndĩ ndungata ya Iburahimu.Nake Jehova nĩarathimĩte mũthuri ũcio mwathi wakwa mũno, agatũũgĩra; ningĩ akamũhe ndũru cia mbũri na cia ng’ombe, o na betha na thahabu, o na ndungata cia arũme na cia airĩtu, na ndũru cia ngamĩra na ndigiri.Nake Sara, mũtumia wa mũthuri ũcio mwathi wakwa nĩaaciarĩire mũthuri ũcio mũnjathi kahĩĩ arĩ kĩheti, nake nĩakaheete indo ciake ciothe.Na ningĩ mũthuri ũcio mũnjathi agĩtũma ndĩĩhĩte, akiuga atĩrĩ, Menya ũkanahikithĩria mũrũ wakwa mũka ũrutĩtwo thĩinĩ wa airĩtu a andũ a Kanaani, aya ene bũrũri ũyũ ndũire;no rĩrĩ, nĩũthiĩ nyũmba inĩ ya awa, ũkinye kũrĩ andũ aitũ, ũrutĩre mũrũ wakwa mũka kuo.Niĩ na niĩ ngĩũria mwathi wakwa atĩrĩ, Ĩ mũndũ-wa-nja ũcio angĩrega gũkĩnũmĩrĩra?Nake akĩnjĩra atĩrĩ, Jehova, ũrĩa ndũire ’thiaga itekuuma harĩ we, nĩakarekia mũraika wake athiĩ hamwe nawe, na agaacĩrie rũgendo rũaku, nawe ũrutĩre mũrũ wakwa mũka thĩinĩ wa andũ aitũ, o thĩinĩ wa nyũmba ya awa;na rĩrĩ, warĩkia gũkinya kwa andũ aitũ, hĩndĩ ĩo nĩũgathirũo nĩ rĩĩgeka rĩrĩ ngũkwĩgekithia; nao mangĩkaaga gũkũne we, wagĩthirũo nĩ rĩĩgeka rĩu rĩakwa.Niĩ na niĩ ũmũthĩ nĩguo nginyire harĩa itherũkĩro-inĩ, ndoiga atĩrĩ, Wee Jehova, o wee Ngai wa Iburahimu, mũthuri ũrĩa mũnjathi, ũngĩkorũo rĩu nĩũkũgaacĩria rũgendo rũrũ njũkĩte,ta one, ndĩkĩrũngiĩ o haha itherũkĩro-inĩ rĩrĩ rĩa maĩ. No kĩreke gũtuĩke atĩrĩ, atĩ mũirĩtu ũrĩa ũngiumagara oke gũtaha maĩ, o ũrĩa ndĩrĩĩra ũũ: Ta ’he tũĩ twa ndigithũ ĩo yaku ngunde,nake anjĩre atĩrĩ, Wee kunda, o na nĩngũtahĩra ngamĩra ciaku o nacio; ũcio-rĩ, nĩatuĩke nĩwe mũndũ-wa-nja ũrĩa Jehova aathĩrĩirie mũriũ wa mũthuri ũrĩa mwathi wakwa.Na rĩrĩ, itanarĩkia kwaria ũguo na ngoro-rĩ, atĩrĩrĩ, Rebeka aakiumagara e na ndigithũ yake kĩande; nake aaikũrũka aakinya itherũkĩro-inĩ, aataha maĩ; ndakĩmwĩra atĩrĩ, Ta reka ngunde.Nake aahiũhahiũha, aaruta ndigithũ kĩande aamĩgũithagũithia, oiga atĩrĩ, Kunda, o na ngamĩra ciaku nacio no ngũcinyuithia; ndakĩnyua, nake aacoka aanyuithia ngamĩra o nacio.Ndagĩcoka ndamũũria atĩrĩ, Wĩ mwarĩ wa ũ? Nake oiga, Ndĩ mwarĩ wa Bethueli mũrũ wa Nahoru, ũrĩa Milika aamũciarĩire; na niĩ ndakĩmwĩkĩra gakunju iniũrũ, na tũturo moko.Ningĩ ndainamĩrĩria mũtwe, ndahee Jehova gĩtĩo, ndakĩgatha Jehova, o we Ngai wa Iburahimu mũthuri ũcio mũnjathi, amu nĩaandehire na njĩra o ĩrĩa yerekereire nĩguo njiyĩre mwarĩ wa mũrũ wa nyina na mwathi ũcio wakwa, agatuĩke wa mũrũwe.Na rĩu mũngĩkorũo nĩmũgwĩka mwathi ũcio wakwa maũndũ ma ma-rĩ, njĩrai; na kũngĩkorũo tiguo, mũnjĩre, nĩ getha ’menye kana ngũgera ya ũrĩo kana ya ũmotho.Hĩndĩ ĩo Labani na Bethueli magĩcokia makiuga atĩrĩ, Ũndũ ũyũ uumĩte kwĩ Jehova; ithuĩ-rĩ, tũtingĩhota gũgũcokeria ũũru kana wega.Rĩu-ĩ, Rebeka nĩwe ũyũ o haha ũrĩ, muoe mũthiĩ, agagĩtuĩke mũka wa mũrũ wa mũthuri ũcio mwathi waku, o ta ũguo Jehova aarĩtie.Na gũgĩkinya atĩrĩ, atĩ rĩrĩa ndungata ya Iburahimu yaiguire ũhoro wao, ĩkĩinamĩrĩra Jehova ĩgĩturumithia ũthiũ thĩ.Ningĩ ndungata ĩo ĩkĩruta indo cia betha, o na cia thahabu, o na nguo, ĩgĩcihe Rebeka, nake mũrũ wa nyina, o gwata nyina, ĩkĩmahe indo ii bata.Nayo ndungata ĩo na andũ acio maarĩ nayo magĩkĩrĩa na makĩnyua, na makĩraara kuo ũtukũ ũcio; magĩkĩroka gũũkĩra rũcinĩ, nake mũndũ ũcio akiuga atĩrĩ, Rekei ndĩĩthiĩre nyinũke kwĩ mwathi wakwa.Nake mũrũ wa nyina na mũirĩtu, o na nyina, makiuga atĩrĩ, Reka mũirĩtu aikarange na ithuĩ tũtukũ tũnini, na arĩ ikũmi; na thutha ũcio agagĩthiĩ.Nake akĩmera atĩrĩ, Tigai kũngiria ’thiĩ, kuona atĩ Jehova nĩagaacĩirie rũgendo rũrũ rũakwa; rekei ’thiĩ nyinũke kwĩ mwathi wakwa.Nao makiuga atĩrĩ, Nĩtũgwĩta mũirĩtu tũmũũrie, tũigue kanua gake.Magĩgĩĩta Rebeka, makĩmũũria atĩrĩ, Nĩmũgũthiĩ na mũndũ ũyũ? Nake akiuga atĩrĩ, Nĩngũthiĩ.Magĩkiugĩra Rebeka mwarĩ ũcio wao ũhoro, na mũtumia ũrĩa wamũrerete, o na ndungata ĩo ya Iburahimu, hamwe na andũ ayo.Magĩkĩrathima Rebeka, makĩmwĩra atĩrĩ, Mwarĩ ũyũ witũ, ũrotuĩka nyina wa ngiri ikũmi maita ngiri na ngiri, nayo mbeũ yaku ĩrokerigagĩria na kĩhingo kĩa arĩa makamĩthũũra.Nake Rebeka agĩũkĩra, me na airĩtu ake a kumũtungata, magĩthiĩ mahaicĩte ngamĩra, makĩrũmĩrĩra mũndũ ũcio; nayo ndungata ĩo ĩkĩoya Rebeka, ĩgĩĩthiĩra.Nake Isaaka agĩkorũo okĩte na njĩra ĩrĩa yoimĩte Biri-lahai-roi, nĩ gũkorũo aatũire bũrũri ũcio wa Gũthini.Na rĩrĩ, ihinda rĩa kĩhwaĩ-inĩ Isaaka akiumagara na hau rũriĩ agecũranganie, ningĩ agĩtiira maitho, akĩona atĩrĩ, nĩ ngamĩra iroka.O nake Rebeka agĩtiira maitho, na ona Isaaka, agĩkiuma ngamĩra igũrũ.Akĩũria ndungata ĩo atĩrĩ, Mũndũ ũrĩa ũroka na gũkũ rũriĩ gũtũtũnga, nĩ ũrĩkũ? Nayo ndungata ĩo ĩkiuga atĩrĩ, Nĩ mwathi wakwa; nake Rebeka akĩoya tama wake wa kwĩhumbĩra, akĩĩhumba naguo.Nayo ndungata ĩo ĩkĩĩra Isaaka maũndũ mothe marĩa yekĩte.Nake Isaaka akĩmũtonyia hema ya nyina Sara, agĩkĩhikia Rebeka ũcio, agĩtuĩka mũka, na akĩmwenda; Isaaka agĩkĩhorerio ihooru rĩa gũkuĩrũo nĩ nyina.Na rĩrĩ, Iburahimu nĩaahikirie mũka ũngĩ, nake etagwo Ketura.Nake akĩmũciarĩra Zimirani, na Jokishani, na Medani, na Midiani, na Ishibaku, na Shua.Nake Jokishani agĩciara Sheba, na Dedani. Nacio ciana cia Dedani nĩcio Aashuri, na Aletushi, na Aleumi.Nao ariũ a Midiani nĩo aya: Efa, na Eferi, na Hanoku, na Abida, na Elidaha. Acio othe nĩ ciana cia Ketura.Nake Iburahimu akĩhe Isaaka indo ciake ciothe.No rĩrĩ, ariũ a thuriya iria Iburahimu aarĩ nacio-rĩ, we Iburahimu nĩ iheo aamaheire; na hĩndĩ ĩo arĩ o muoyo akĩmathengia meherere Isaaka mũrũwe, akĩmaroria irathĩro-inĩ, mathiĩ na kũu bũrũri ũcio wa irathĩro-inĩ.Namo matukũ marĩa Iburahimu aatũũrire ma mĩaka ya muoyo wake-rĩ, nĩmo maya, nĩ mĩaka igana rĩmwe rĩa mĩrongo mũgwanja na ĩtano.Nake Iburahimu agĩtuĩkana, agĩkua ekinyĩirie, arĩ o mũthuri mũniaru, agĩgĩturanĩrũo na andũ ao arĩa maanakua.Nao ariũ ake, Isaaka na Ishumaeli, makĩmũthika ngurunga ya Makipela thĩinĩ, ĩrĩa yarĩ gĩthaka kĩa Efironi, mũrũ wa Zoharu ũrĩa Mũhiti, kũrĩa kũng’ethanĩire na Mamure;o mũgũnda-inĩ ũrĩa Iburahimu aagũrire gwĩ ciana cia Hethi; hau nĩho Iburahimu aathikirũo, o na Sara mũtumia wake.Na gũgĩkinya atĩrĩ, atĩ Iburahimu aarĩkia gũkua, Ngai akĩrathima mũrũwe Isaaka o nake; nake Isaaka agĩgĩtũũra gũkuhĩ na Birilahai-roi.Na rĩrĩ, ici nĩcio njiaro cia Ishumaeli, mũrũ wa Iburahimu, ũrĩa Iburahimu aaciarĩirũo nĩ Hagari ũrĩa Mũmisiri, mũirĩtu ũrĩa watungatagĩra Sara;marĩĩtwa ma ariũ a Ishumaeli nĩmo maya, makĩringanio na marĩĩtwa mao, o marĩa njiaro ciao ciacokire gwĩtagwo: irigithathi rĩa Ishumaeli nĩ Nebaiothu, na arĩa angĩ nĩ Kedaru, na Adubeeli, na Mibisamu,na Mishima, na Duma, na Masa,na Hadadi, na Tema, na Jeturu, na Nafishu, na Kedema;acio nĩo ariũ a Ishumaeli, na macio nĩmo marĩĩtwa mao, makĩringanio na mĩciĩ yao, o na kũrĩa gwatũire iraaro ciao; nĩ anene ikũmi na erĩ makĩgwetwo kũringana na ndũrĩrĩ iria ciĩtanagio nao.Na ĩno nĩyo mĩaka ĩrĩa Ishumaeli aatũũrire muoyo; nĩ mĩaka igana rĩa mĩrongo ĩtatũ na mũgwanja, nake agĩtuĩkana agĩkua; akĩwaturanĩrũo na andũ ao arĩa maanakua.Nao andũ acio ake maatũũrire kuuma Havila o nginya Shuri, kũrĩa kũhakaine na Misiri, matwaranĩte na bũrũri wa Ashuri; we Ishumaeli-rĩ, kũrĩa kwamũgũĩrĩire nĩ mwena ũcio wa irathĩro wa ariũ a ithe arĩa angĩ othe.Nacio ici nĩcio njiaro cia Isaaka, mũrũ wa Iburahimu: Iburahimu aaciarire Isaaka;nake Isaaka aarĩ wa mĩaka mĩrongo ĩna rĩrĩa aahikirie Rebeka, mwarĩ wa Bethueli, Mũsuriata wa Padani-aramu, mwarĩ wa nyina na Labani, Mũsuriata.Nake Isaaka agĩthaithanĩra mũka he Jehova nĩ ũndũ aarĩ thata; nake Jehova agĩthaithĩka nĩwe, nake mũka Rebeka agĩkĩgĩa ihu.Nacio ciana icio ii nda yake ikĩgianĩra kuo, nake akĩũria atĩrĩ, Okorũo nĩ ũguo-rĩ, ngũgĩtũũra ndĩ wa kĩ? Agĩgĩthiĩ gũtuĩria ũhoro kwĩ Jehova.Nake Jehova akĩmwĩra ũũ:Nda yaku-rĩ, nĩ ndũrĩrĩ igĩrĩ ii kuo,Nĩ ithemba igĩrĩ cia andũ ikaamũkanakuuma o rĩrĩa ikoima kũu mũkonyo-inĩ waku;Gĩthemba kĩmwe nĩgĩgakĩria kĩrĩa kĩngĩ hinya,Mwana ũrĩa mũkũrũ atuĩke ndungata ya ũrĩa mũnyinyi.Na rĩrĩ, matukũ make ma kuohoka maahinga-rĩ, hĩ! gũgĩgĩkorũo nĩ mahatha e namo nda.Nako kaana karĩa kaambire kuuma kaarĩ gatune, na gakahaana o ta ririmba mwĩrĩ wako wothe; magĩgatua Esau.Na thutha wa ũguo mũrũ wa nyina nake agĩcoka akiuma, nake agĩkorũo anyitĩte Esau ndiira ya kũgũrũ; nake agĩtuwo Jakubu; nake Isaaka aarĩ wa mĩaka mĩrongo ĩtandatũ rĩrĩa Rebeka aaciarire ciana icio.Natuo tũhĩĩ tũu tũgĩkũra, nake Esau agĩtuĩka mũũgĩ na ũguĩmi, arĩ mũndũ wa werũ; nake Jakubu agĩtuĩka mũndũ mũhoreri watũũraga o hema-inĩ.Na rĩrĩ, Isaaka endete Esau, nĩ ũndũ nĩaarĩaga nyama cia iguĩma rĩake, nake Rebeka akenda Jakubu.Na rĩrĩ, Jakubu agĩkorũo akĩruga irio cia ngimo, nake Esau agĩũka oimĩte werũ-inĩ, agĩgĩkorũo arĩ mũhooteku;we Esau agĩkĩĩra Jakubu atĩrĩ, Ta nũmia irio icio ndune ũraruga, amu ndĩ mũhooteku; nĩkĩo aacokire gwĩtagwo Edomu.Nake Jakubu akĩmwĩra atĩrĩ, No wambire kũnyenderia ũrigithathi waku.Nake Esau akiuga ũũ: Atĩrĩrĩ, nĩ ta ngĩkiriĩ gũkua; ũrigithathi ũcio ũgakĩng’una na kĩ?Nake Jakubu akiuga atĩrĩ, No wambire kũndĩkĩria na mwĩhĩtwa; nake agĩkĩmũrĩkĩria na mwĩhĩtwa, agĩkĩenderia Jakubu ũrigithathi wake.Nake Jakubu agĩkĩhe Esau mũgate na irio icio ngime cia ndengũ; nake akĩrĩa na akĩnyua, agĩcoka agĩũkĩra agĩĩthiĩra; ũguo nĩguo Esau aanyararire ũrigithathi ũcio wake.Na rĩrĩ, bũrũri ũcio ũkĩgĩa ng’aragu ĩngĩ, thengia ĩrĩa ya mbere yokĩte matukũ ma Iburahimu. Nake Isaaka agĩthiĩ Gerari kwĩ Abimeleku, mũthamaki wa Afilisiti.Nake Jehova akĩmuumĩrĩra, akiuga atĩrĩ, Menya ũikũrũke ũthiĩ Misiri; tũũra bũrũri o ũrĩa ndĩrĩkwĩrĩra.Rĩangĩra ũgeni bũrũri ũyũ, na niĩ nĩngũikara hamwe nawe, na nduĩke wa gũkũrathima, amu-rĩ, mabũrũri maya mothe nĩwe ngũhe matuĩke maku, na ma mbeũ yaku; na nĩngũrũmia mwĩhĩtwa ũrĩa ndehĩtire ngĩrĩkĩria thoguo Iburahimu,nayo mbeũ yaku ndĩmĩthegeiye, ĩingĩhe o ta njata cia ĩgũrũ; ningĩ mabũrũri maya mothe nĩngahe mbeũ ĩo yaku, o nacio ndũrĩrĩ ciothe cia gũkũ thĩ ikarathimwo nĩ ũndũ wa mbeũ ĩo yaku,nĩ ũndũ wa ũrĩa Iburahimu etĩkĩrire kũigua mũgambo wakwa, na akĩhingia ũramati ũrĩa ndamwĩhokeire, akĩrũmagĩrĩra maathani makwa, na irĩra cia watho wakwa wa kũrũmĩrĩrũo, o na mawatho makwa.Nake Isaaka agĩgĩtũũra o kũu Gerari,nao arũme a kũndũ kũu makĩmũhoya ũhoro wa mũtumia wake; nake akiuga atĩrĩ, Nĩ mwarĩ witũ, nĩ gũkorũo nĩetigagĩra kuuga, Nĩ mũtumia wakwa; nĩ ũndũ eĩrĩte atĩrĩ, Ndikuumbũra, andũ a gũkũ matikanjũrage nĩ ũndũ wa Rebeka, amu aarĩ thaka akĩonwo.Na gũgĩkinya atĩrĩ, atĩ rĩrĩa aakorirũo aikarĩte kũu matukũ maingĩ, Abimeleku, mũthamaki wa Afilisiti nĩaacũthĩrĩirie nja na ndirica, akĩbaranga, na atĩrĩ, Isaaka nĩ gũthaka aathakaga na mũka ũcio wake Rebeka.Nake Abimeleku agĩĩta Isaaka, akiuga ũũ: Hĩ, ũyũ nĩ mũkaguo! Nĩ kĩ gĩagĩtũmire uuge ũũ: Ũyũ nĩ mwarĩ witũ? Nake Isaaka akĩmwĩra atĩrĩ, Ndoigire ũguo tondũ ndeĩrĩte atĩrĩ, Hihi no gũkua nĩ ũndũ wake.Nake Abimeleku akĩmũũria atĩrĩ, Hĩ, ĩ watwĩka atĩa? Gũtiuma hinya mũndũ ũmwe wa gũkũ akorũo akomete na mũkaguo, nawe ũgĩtũme tũtuĩke ageru ngero.Nake Abimeleku agĩkaania andũ othe a kũu, akiuga atĩrĩ, Mũndũ wa kũhutia mũndũ ũyũ kana mũka ũyũ wake-rĩ, ndarĩ hingo atangĩũragwo.Nake Isaaka akĩhanda irio bũrũri ũcio, nakĩo kĩmera o ro kĩu akĩgetha maita igana ma iria aahandire; nake Jehova akĩmũrathima;nake mũndũ ũcio agĩgĩtũũgĩra, agĩthiĩ o agĩkĩragĩrĩria gũtũũgĩra, o nginya agĩtuĩka mũndũ wa bata mũno;nake akĩgĩa na indo cia thakame, mbũri na ng’ombe, na agĩkĩgĩa na mũciĩ mũnene; nao Afilisiti makĩmũiguĩra ũiru.Na rĩrĩ, Afilisiti magĩkorũo mathikĩte ithima ciothe iria ndungata cia ithe cienjete matukũ marĩa Iburahimu ũcio ithe aarĩ muoyo, magaciiyũria tĩri.Nake Abimeleku akĩĩra Isaaka atĩrĩ, Ũkĩra ũthame, ũtũthengere, tondũ nĩũgĩĩte na hinya mũno gũtũkĩra.Nake Isaaka agĩgĩthama kũu, agĩthiĩ akĩamba hema ciake gĩtuamba kĩa Gerari, agĩtũũra kuo.Nake Isaaka agĩcoka agĩthikũria ithima icio cia maĩ, o icio cienjetwo matukũ marĩa Iburahimu ũcio ithe aarĩ muoyo, nĩ gũkorũo Iburahimu aarĩkia gũkua, Afilisiti nĩmaacithikire; nacio ithima icio agĩcitua o marĩĩtwa marĩa ithe aacituĩte.Nacio ndungata cia Isaaka ikĩenja irima gĩtuamba-inĩ, igĩkĩona gĩthima kĩa maĩ megũtherũka.Nao arĩithi a kũu Gerari makĩgĩa ngarari na arĩithi a Isaaka, makiuga atĩrĩ, Maĩ maya nĩ maitũ! Nake agĩtua gĩthima kĩu Eseku, nĩ ũndũ nĩmogitanire nake.Ningĩ makĩenja gĩthima kĩngĩ, kĩu o nakĩo magĩgĩkararanĩria, nake agĩgĩtua Sitina.Agĩgĩthama kũu, agĩthiĩ akĩenjithia gĩthima kĩngĩ; na kĩu matiigana gũkararanĩria; nake agĩgĩtua Rehobothu agĩkiuga atĩrĩ, Nĩ tondũ rĩu Jehova nĩatuoneire ũikaro mwariĩ, na nĩtũkũhambĩra bũrũri ũyũ.Ningĩ akĩambata, akiuma kũu, agĩthiĩ Biri-shiba.Nake Jehova akĩmuumĩrĩra ũtukũ o ro ũcio, akiuga atĩrĩ, Niĩ-rĩ, nĩ niĩ Ngai wa thoguo Iburahimu, ndũkanetigĩre; amu nĩngũikara o hamwe nawe, na nduĩke wa gũkũrathima, na ngũthegeerie mbeũ, nĩ ũndũ wa Iburahimu ndungata yakwa.Nake agĩgĩaka kĩgongona handũ hau, agĩthathaiya Jehova akĩmũgwetaga rĩĩtwa, akĩamba hema yake kuo; na nĩkuo ndungata cia Isaaka ciacokire kwenja gĩthima.Hĩndĩ ĩo Abimeleku agĩthiĩ kũrĩ we, oimĩte Gerari, me na mũratawe Ahuzathu, na Fikolu, mũnene wa ita ciake.Nake Isaaka akĩmoria atĩrĩ, Mũgũũka kũrĩ niĩ nĩkĩ, kuona atĩ nĩmũ’thũire, na mũkĩnyingata kwanyu?Nao makiuga atĩrĩ, Nĩ kuona tuonire hatarĩ nganja atĩ Jehova arĩ hamwe nawe, tũgĩkiuga atĩrĩ, Nĩtũgĩe na mwĩgeko, hakĩgĩe mwĩgeko harĩ ithuĩ nawe, tũkĩgĩe kĩrĩkanĩro naweatĩ ndũrĩ ũũru ũngĩtwĩka, o ta ũrĩa na ithuĩ tũtaakũhutirie, o na ta ũrĩa ithuĩ tũtarĩ ũndũ twagwĩkire, tiga o wega, tũkĩreka ũthiĩ o na thayũ; na rĩu nĩũgĩtuĩkĩte mũrathimwo wa Jehova.Nake akĩmarugithĩria iruga, nao makĩrĩa na makĩnyua.Magĩkĩroka gũũkĩra rũcinĩ tene, makĩrĩkanĩria na mwĩhĩtwa, ũyũ harĩ ũyũ ũngĩ, nake Isaaka akĩreka methiĩre, nao magĩtigana nake na thayũ.Na mũthenya o ro ũcio gũgĩkinya atĩrĩ, atĩ ndungata cia Isaaka igĩũka, ikĩmũhe ũhoro wa gĩthima cienjete, igĩkĩmwĩra atĩrĩ, Nĩtwona maĩ.Nake agĩgĩtua Shiba, na tondũ ũcio itũũra rĩu rĩtũire rĩĩtagwo Biri-shiba o na ũmũthĩ.Na rĩrĩ, rĩrĩa Esau aakorirũo akinyĩtie mĩaka mĩrongo ĩna, akĩhikia Judithi mwarĩ wa Beeri, ũrĩa Mũhiti, o na Basemathu mwarĩ wa Eloni, ũrĩa Mũhiti o nake;nao magĩtuĩka gana ngoro-inĩ cia Isaaka na Rebeka.Na gũgĩkinya atĩrĩ, atĩ rĩrĩa Isaaka aakorirũo arĩ mũkũrũ, o namo maitho make magĩkorũo nĩmaaitĩkĩte kũũra, akaaga kuona namo, agĩĩta Esau mũriũ ũrĩa mũkũrũ, akĩmwĩra atĩrĩ, Mũrũ wakwa; nake Esau agĩcokia atĩrĩ, Niĩ ũyũ haha.Isaaka agĩkĩmwĩra atĩrĩ, Rĩu ndĩ gũgĩkũra, na ndiũĩ mũthenya ũrĩa ngakua.Tondũ ũcio ũkĩra, ndagũthaitha, woe indo ciaku iria ũguĩmaga nacio, thiaka waku o na ũta, uumagare ũthiĩ werũ, ũkandathĩre nyamũ;ũcoke ũ’thondekere irio irĩ mũrĩo, o ta iria nyenda mũno, ũndehere, ndĩe, nĩ getha ngwĩrathimĩre niĩ mwene, itanakua.Nake Rebeka akĩigua ũhoro ũkĩheanwo hĩndĩ ĩrĩa Isaaka aaragĩria Esau, mũriũ. Nake Esau agĩgĩthiĩ werũ kũguĩma nyamũ, ainũke nayo.Rebeka agĩgĩcoka akĩarĩria Jakubu, mũriũ, akĩmwĩra atĩrĩ, Nĩndaigua thoguo akĩaria na Esau, mũrũ wa nyũkwa, aamwĩra atĩrĩ,Ndehere nyamũ ya werũ ũ’thondekere irio irĩ mũrĩo, ndĩe, nĩ getha ngũrathime, ngĩonagwo nĩ Jehova, itanakua.Tondũ ũcio mũrũ wakwa, njigua, wĩke o ta ũrĩa ndĩrĩkwĩra.Thiĩ, o ro rĩu, rũũru-inĩ ũngĩrĩre tũũri twĩrĩ twĩ nyama njega, na niĩ ’thondekere thoguo irio irĩ mũrĩo, o ta iria enda mũno;nawe ũcoke ũcitwarĩre thoguo, arĩe, nĩguo akũrathime atanakua.Nake Jakubu akĩĩra Rebeka, nyina, atĩrĩ, Esau, mũrũ wa maitũ, nĩ wa mwĩrĩ wĩ guoya, na niĩ ndĩ wa mwĩrĩ mũhoro.Hihi baba aahota kũ’hambata, nake anyone ta ndĩ mũhenania; na tondũ wa ũhoro ũcio, ndĩĩreherere kĩrumi, ithenya rĩa kĩrathimo.Nyina agĩkĩmũcokeria atĩrĩ, Kĩrumi kĩu gĩaku kĩronjokerera, mũrũ wakwa; wee-rĩ, igua o ũhoro wakwa, ũthiĩ ũgĩre tũũri tũu, ũndehere.Agĩgĩthiĩ agĩtũgĩra, agĩtũtwarĩra nyina; nake nyina agĩthondeka irio irĩ mũrĩo, o ta iria ithe wa Jakubu endaga.Ningĩ Rebeka akĩoya nguo iria ciarĩ njega cia Esau, mũriũ ũrĩa mũkũrũ, iria ciarĩ gwake nyũmba, agĩciĩkĩra Jakubu, mũriũ ũrĩa mũnyinyi.Agĩcoka akĩmũhumba moko, o na ngingo, kũrĩa kwarĩ kũhoro, na njũa cia tũũri tũu.Thutha wa ũguo akĩnengera Jakubu, mũriũ, irio icio irĩ mũrĩo o na mũgate, icio aathondekete,nake agĩgĩthiĩ kũrĩ ithe, akĩmwĩra atĩrĩ, Baba, nake ithe akiuga atĩrĩ, Niĩ ũyũ haha; nĩwe ũ, mũrũ wakwa?Jakubu agĩkĩĩra ithe atĩrĩ, Nĩ niĩ Esau, mũrũguo wa irigithathi; nĩnjĩkĩte o ta ũrĩa ũnjĩrire; ũkĩra, ndagũthaitha, ũikare thĩ, ũrĩe nyama ici ndĩ nacio wĩĩndathimĩre wee mwene.Nake Isaaka akĩũria mũriũ atĩrĩ, Kaĩ wona narua atĩa, mũrũ wakwa? Nake akiuga atĩrĩ, Nĩ ũndũ Jehova Ngai waku nĩwe ũndũngirie mũnyaka.Nake Isaaka akĩĩra Jakubu atĩrĩ, Ta ’thengerera hakuhĩ, ngũhambate mwĩrĩ, mũrũ wakwa, nĩguo ’menye kana ti-itherũ wee nĩwe mũrũ wakwa Esau na ma, kana aca.Jakubu agĩgĩthengerera ithe Isaaka, nake ithe akĩmũhambatanga, agĩkiuga atĩrĩ, Mũgambo-rĩ, nĩ wa Jakubu; no rĩrĩ, moko nĩ ma Esau.Nake Isaaka ndaigana kũmũmenya, nĩ ũndũ moko make maarĩ na guoya, o ta moko ma mũrũ wa nyina Esau; agĩkĩmũrathima.Agĩcoka akĩmũũria atĩrĩ, Wee ti-itherũ nĩwe mũrũ wakwa Esau? Nake akiuga atĩrĩ, Ĩĩ, nĩ niĩ.Isaaka agĩkĩmwĩra atĩrĩ, Kĩndeharehere hakuhĩ, na niĩ ndĩe nyama ĩo ya iguĩma rĩa mũrũ wakwa, ngwĩrathimĩre niĩ mwene. Nake akĩmũtwaratwarĩra hakuhĩ, akĩrĩa; o na akĩmũtwarĩra ndibei, akĩnyua.Ningĩ Isaaka, ithe, akĩmwĩra atĩrĩ, Rĩu no gĩokoke hakuhĩ ũ’mumunye, mũrũ wakwa.Agĩkĩmũthengerera akĩmũmumunya; nake Isaaka akĩigua kĩhera kĩrĩa nguo ciake ciarĩ nakĩo, akĩmũrathima, akiuga atĩrĩ,One! One! Kĩhera kĩa mũrũ wakwaGĩtariĩ ta kĩhera kĩa werũ kũndũ kũrĩa kũrathimĩtwo nĩ Jehova.Ngai arotũma wonage ireera rĩrĩa riumaga igũrũ,O na ũnoru wa thĩ,O na ngano nyingĩ na ndibei.Andũ a ndũrĩrĩ marogũtungatagĩra,Nayo mĩhĩrĩga ya ndũrĩrĩ ĩrokũinamagĩrĩra;Ningĩ wee mwene ũrotuĩka mũnene wa gwathaga ariũ a thoguo,O nao ariũ a nyũkwa marokũinamagĩrĩra.Mũndũ o wothe ũrĩa ũgakũgwatia kĩrumi-rĩ, arocokagĩrĩrũo nĩkĩo;No rĩrĩ, kũrathimwo-rĩ, nĩ mũndũ o wothe ũrĩa ũgakũrathima.Na gũgĩkinya atĩrĩ, atĩ Isaaka aarĩkia kũrathima Jakubu, nake Jakubu agĩkorũo no hĩndĩ oima aathenga harĩ Isaaka, ithe, kahinda o kau, Esau, mũrũ wa nyina, agĩgĩũka oimĩte iguĩma.O nake agĩthondeka irio irĩ mũrĩo, agĩcitwarĩra ithe; agĩkĩĩra ithe atĩrĩ, Rĩu baba ta gĩũkĩre, ũrĩe nyama cia iguĩma rĩa mũrũguo, nĩguo wĩĩndathimĩre wee mwene.Nake Isaaka, ithe, akĩmũũria atĩrĩ, Nĩwe ũ? Nake akiuga atĩrĩ, Nĩ niĩ mũrũguo ũrĩa wa irigithathi, Esau.Nake Isaaka akĩinaina o mũno ma, akĩmũũria atĩrĩ, Nũ ũcio ũkũguĩmĩte nyamũ, aandehere nyama ciayo, ndarĩa ciothe mbere ũtanoka, na rĩu nĩndamũrathima? Na ti-itherũ nĩekũrathimwo!Nake Esau, rĩrĩa aaiguire ũhoro ũrĩa ithe oiga, akĩrĩra kĩrĩro kĩnene mũno kĩa ruo rũa ngoro, agĩkĩĩra ithe atĩrĩ, Niĩ o na niĩ ndagũthaitha, baba, ndathima!Ithe agĩkĩmũcokeria atĩrĩ, Mũrũ wa nyũkwa nĩwe ũũkire na wara, na nĩaagũtunya kĩrathimo gĩaku.Nake Esau akiuga atĩrĩ, Githĩ ti-itherũ rĩĩtwa rĩu etagwo Jakubu rĩtikĩrĩ kĩhooto? Nĩ ũndũ rĩu mahinda maya merĩ-rĩ, aa’henia na ũndũ wa kũnjũhĩgĩrĩra. Rĩa mbere nĩ kũndunya aandunyire ũrigithathi wakwa, na rĩu ningĩ kĩone, ekũndunya kĩrathimo gĩakwa; agĩkĩũria ithe atĩrĩ, Anga hatikĩrĩ kĩrathimo o na kĩmwe niĩ o na niĩ ũndigĩirie?Nake Isaaka agĩgĩcokia akĩĩra Esau ũũ: Atĩrĩrĩ, nĩndamũtua mũnene wa gũgwathaga, nao ariũ a ithe othe nĩndamũhe matuĩke ndungata ciake, na ndamũhe ngano ya kũmũtũũria, o na ndibei; kuona nĩ ũguo-rĩ, wee ngũgĩgwĩka atĩa, mũrũ wakwa?Nake Esau akĩũria ithe atĩrĩ, Githĩ kĩrathimo kĩu nokĩo ũkiuma nakĩo giiki, baba? O na niĩ ndathima, baba. Esau agĩkĩanĩrĩra na mũgambo mũmene, akĩrĩra.Nake Isaaka, ithe, agĩcokia akĩmwĩra ũũ:Atĩrĩrĩ, wee kũndũ kũrĩa ũrĩtũũraga-rĩ, nĩ kũrĩa kũraihanĩrĩirie na ũnoru wa thĩ.O na ũtũũrage kũndũ kũrĩa kũraihanĩrĩirie na ireera rĩrĩa riumaga ĩgũrũ;Naruo rũhiũ rũaku rũa njora nĩruo rũgagũtũũragia, na nĩũgatungatagĩra mũrũ wa nyũkwa;Na nĩgũgakinya atĩrĩ, atĩ rĩrĩa ũgatua mĩkwa,Nĩũkeruta mũtĩ wake ngingo ũrĩa aagwĩkĩrire, ũũte.Nake Esau agĩthũũra Jakubu nĩ ũndũ wa kĩrathimo kĩu aarathimirũo nĩ ithe, Esau agĩkĩĩĩra na ngoro atĩrĩ, Rĩu matukũ ma kũrĩrĩra gĩkuũ kĩa baba makiriĩ gũkinya; hĩndĩ ĩo nĩguo ngoraga Jakubu, mũrũ wa maitũ.Nacio ciugo icio cia Esau, mũrũwe ũcio mũkũrũ, ikĩĩrũo Rebeka; nake agĩkĩrekania, agĩĩta Jakubu, mũrũwe ũcio mũnyinyi, akĩmwĩra ũũ: Atĩrĩrĩ, ha ũhoro waku-rĩ, mũrũ wa nyũkwa, Esau, nĩacirĩire gũkũũraga ehorerie marakara nawe.Tondũ ũcio, mũrũ wakwa, igua ũhoro ũrĩa ngũkwĩra; ũkĩra ũthiĩ, ũkinye Harani, ũũrĩre kwa Labani mũrũ wa maitũ,ũikare gwake matukũ manyinyi, o nginya rĩrĩa mũrũ wa nyũkwa agathirũo nĩ mang’ũrĩka,o na atige gũkũroria marakara, ariganĩrũo nĩ ũrĩa ũmwĩkĩte; na niĩ hĩndĩ ĩo, nĩngarekania, ngũiyĩrithie uume kũu. Kaĩ ingĩkĩũrũo nĩ inyuĩ inyuerĩ, o mũthenya ũmwe, nĩ ũndũ kĩ?Nake Rebeka akĩĩra Isaaka atĩrĩ, Ũhoro wa airĩtu aya a Hethi ũnogetie ngoro yakwa o nginya ngenda gũkua. Ĩ hihi Jakubu nake angĩhikia mũka wa airĩtu a Hethi ũtariĩ o ta airĩtu aya a bũrũri ũyũ-rĩ, ũhoro wakwa wa gũtũũra muoyo wakĩng’una na kĩ?Isaaka agĩgĩĩta Jakubu, akĩmũrathima, agĩcoka akĩmũtaara, akĩmwĩra atĩrĩ, Menya ũkanahikia mũka wa airĩtu a Kanaani.Ũkĩra ũthiĩ Padani-aramu, ũkinye kwa Bethueli guukaguo, ithe wa nyũkwa, ũgecarĩrie mũka kũu wa airĩtu a Labani, mamaguo.Nake Ngai Mwene-Hinya-Wothe arokũrathima, na atũme ũciarũrũke mũno na wongerereke, nĩ getha ũgatuĩka ndũrĩrĩ nyingĩ;ningĩ Ngai arotũma ũrigie na kĩrathimo kĩrĩa Iburahimu aathĩrĩirio, wee mwene, o na njiaro ciaku, nĩ getha bũrũri ũyũ ũtũire wĩ mũgeni, o ro ũyũ Ngai aaheire Iburahimu, ũtuĩke waku.Isaaka agĩkĩĩra Jakubu ethiĩre, nake agĩgĩkinya Padani-aramu kwa Labani wa Bethueli, Mũsuriata, mũrũ wa nyina na Rebeka, nyina wa Jakubu na Esau.Na rĩrĩ, Esau ona atĩ Isaaka ekũrathima Jakubu na aamwĩra athiĩ Padani-aramu agecarĩrie mũka kuo, na atĩ o hĩndĩ ĩo aamũrathimaga, nĩaamũtaarire akĩmwĩra ũũ: Atĩrĩrĩ, menya ũkanahikia mũka wa airĩtu a Kanaani,o na aakĩona atĩ Jakubu nĩaaiguire ithe na nyina, o na agĩkorũo nĩ mũthiu Padani-aramu-rĩ,Esau agĩkĩona atĩ airĩtu a Kanaani matigũkenia Isaaka, ithe, wega,agĩgĩcoka agĩthiĩ gwĩ Ishumaeli, akĩhikia Mahalathu, mwarĩ wa Ishumaeli wa Iburahimu, mwarĩ wa nyina na Nebaiothu, atuĩke mũka akĩmuonganĩrĩria na atumia acio angĩ ake.Nake Jakubu akiuma Biri-shiba, agĩthiĩ arorete Harani.Agĩkinya handũ, akĩraara ho ũtukũ ũcio wothe, nĩ ũndũ riũa nĩrĩamũthũĩire, agĩkĩoya ihiga rĩmwe rĩa marĩa maarĩ ho, agĩĩtiira mũtwe narĩo, agĩkoma o handũ hau nĩ getha ahĩtwo nĩ toro.Nake akĩrota, na atĩrĩrĩ, akĩona ngathĩ ĩturumĩte igũrũ matu-inĩ, nao araika a Ngai makahaicaga magĩikũrukaga nayo.Na atĩrĩrĩ, Jehova akĩonwo arũgamĩte o igũrũ rĩayo, agĩkiuga atĩrĩ, Niĩ nĩ niĩ Jehova, Ngai wa Iburahimu, thoguo, na Ngai wa Isaaka; bũrũri ũyũ ũkomete nĩwe ngahe, wee mwene, o na njiaro ciaku;nacio njiaro ciaku igatuĩka o ta rũkũngũ rũa thĩ, na nĩũkaharaganĩria bũrũri wa mwena wa ithũĩro, ũiyũre kuo, na wa irathĩro, o na wa gathigathini na gũthini; na ningĩ-rĩ, njiaro ciothe cia thĩ ikarathimwo nĩ ũndũ waku, o na ũndũ wa njiaro ciaku.Na atĩrĩrĩ, niĩ ndĩ hamwe nawe, na nĩndĩrĩgũikaragia o kũndũ guothe kũrĩa ũrĩthiaga, na nĩngagũcokia bũrũri ũyũ; nĩ ũndũ-rĩ, ndigagũtiga o nginya hĩndĩ ĩrĩa ngakorũo njĩkĩte maũndũ marĩa ngũheete ũhoro wamo.Nake Jakubu agĩgĩũkĩra toro, agĩkiuga atĩrĩ, Ti-itherũ Jehova e handũ haha na ndikũũĩ.Agĩkĩigua guoya, akiuga atĩrĩ, Kaĩ handũ haha nĩ ha kũmakania-ĩ! Na hatingĩhĩtia gũtuĩka nĩho nyũmba ya Ngai; o na kĩhingo kĩa igũrũ matu-inĩ nĩ haha.Nake Jakubu akĩroka gũũkĩra rũcinĩ tene, akĩoya ihiga rĩrĩa etiirĩte mũtwe narĩo, akĩrĩhanda ho rĩrũngiĩ ta gĩtugĩ, agĩkĩrĩitĩrĩria maguta igũrũ.Nake agĩĩta handũ hau Beth-eli; no rĩrĩ, rĩĩtwa rĩa itũũra rĩu mbere ĩo rĩetagwo Luzu.Ningĩ Jakubu akĩĩhĩta mwĩhĩtwa, akiuga atĩrĩ, Ngai angĩikara hamwe na niĩ, o na a’menyerere njĩra-inĩ ĩno ngũthiĩra, na a’he irio cia kũrĩa, o na nguo cia kwĩhumba,nĩguo ngacoka nyũmba ya baba na thayũ-rĩ, Jehova nĩagatuĩka Ngai wakwa,narĩo ihiga rĩrĩ, o rĩrĩ ndarũgamia haha ta gĩtugĩ, rĩtuĩke nyũmba ya Ngai; na ti-itherũ gĩcunjĩ gĩa ikũmi kĩa indo ciothe iria ũka’he nĩngagũcokagĩria.Hĩndĩ ĩo Jakubu agĩkĩoya magũrũ, agĩkinya bũrũri wa ciana cia mwena wa irathĩro.Nake akĩbaranga, akĩona gĩthima werũ-inĩ, na atĩrĩrĩ, hagĩkorũo he ndũru ithatũ cia ng’ondu ikomete hakuhĩ nakĩo, nĩ gũkorũo gĩthima-inĩ kĩu nĩkĩo andũ maanyuithagia ndũru ciao maĩ; narĩo ihiga rĩrĩa rĩarĩ mũromo-inĩ wa gĩthima kĩu rĩarĩ inene.Na nĩho ndũru ciothe cionganaga, nao andũ makagaragaria ihiga, rĩgathengio mũromo-inĩ wa gĩthima, magacoka kũnyuithia ndũru maĩ; na thutha wa ũguo magacokia ihiga mũromo-inĩ wa gĩthima o handũ harĩo.Nake Jakubu akĩũria atĩrĩ, Mũrĩ a kũ, andũ aya? Magĩkĩmwĩra atĩrĩ, Tũrĩ a Harani.Agĩcoka akĩmoria atĩrĩ, Nĩmũngĩkorũo mũũĩ Labani, mũrũ wa Nahoru? Magĩkiuga, Ĩĩ, nĩtũmũũĩ.Ningĩ akĩmoria atĩrĩ, Akĩrĩ o mũhoro? Nao makiuga atĩrĩ, Ĩĩ, no mũhoro; na atĩrĩrĩ, Rakeli, mwarĩ, nĩwe ũrĩa ũroka na ng’ondu.Agĩcoka akĩmera ũũ: Atĩrĩrĩ, mũthenya nĩ mũnene, o na ihinda ti ikinyu rĩa gũcokanĩrĩria mahiũ; nyuithiai ng’ondu maĩ, mũthiĩ mũgacirĩithie.Makĩmũcokeria atĩrĩ, Tũtingĩhota gwĩka ũguo, tiga o nginya rĩrĩa ndũru ciothe irĩcokanĩrĩrio hamwe, nao andũ magaragarie ihiga, rĩthenge mũromo-inĩ wa gĩthima; na hĩndĩ ĩo tũnyuithie ng’ondu maĩ.Na ihinda o ro rĩu aaragia nao, Rakeli agĩũka na ng’ondu cia ithe, nĩ ũndũ nĩwe wacirĩithagia.Na gũgĩkinya atĩrĩ, atĩ rĩrĩa Jakubu onire Rakeli, mwarĩ wa Labani, mamawe, na akĩona ng’ondu cia Labani, ũcio mamawe, agĩthengerera hau gĩthima-inĩ, akĩgaragaria ihiga, akĩrĩthengia mũromo-inĩ wakĩo; nake Jakubu we mwene agĩkĩnyuithia rũũru rũu rũa Labani mamawe maĩ.Jakubu agĩkĩmumunya Rakeli, akĩanĩrĩra na mũgambo mũnene, akĩrĩra.Ningĩ Jakubu akĩĩra Rakeli atĩ nĩ mũihawe wa ithe, na atĩ nĩ mũrũ wa Rebeka; Rakeli agĩgĩteng’era akĩhe ithe ũhoro ũcio.Na gũgĩkinya atĩrĩ, atĩ rĩrĩa Labani aaiguire ũhoro wa Jakubu mũrũ wa mwarĩ wa nyina, agĩteng’era, agĩthiĩ kũmũthagania, akĩmũhĩmbĩria, akĩmũmumunya, akĩmũtwara gwake mũciĩ. Nake Jakubu agĩkĩhe Labani ũhoro wa maũndũ macio mothe.Labani agĩkĩmwĩra atĩrĩ, Ti-itherũ niĩ nawe tũrĩ a mũthimo ũmwe, o na a mwĩrĩ ũmwe. Nake Jakubu agĩikarania nake mweri mũgima.Nake Labani akĩũria Jakubu atĩrĩ, Kaĩ kwĩ hĩndĩ ũngĩkĩndungatĩra o ro ũguo tũhũ nĩ ũndũ atĩ wĩ mũihwa? Ta kĩnjĩre kĩrĩa ũngĩheo gĩa ũtungati waku?Nake Labani aakĩrĩ na airĩtu erĩ; na ũrĩa mũkũrũ etagwo Lea, nake ũrĩa mũnyinyi agetwo Rakeli.Nake Lea aakĩrĩ na maitho macici, no Rakeli aarĩ mũthaka, na aarĩ kĩĩrorerũa.Nake Jakubu endete Rakeli; agĩkiuga atĩrĩ, Nĩngũgũtungatĩra mĩaka mũgwanja nĩ ũndũ wa Rakeli mwarĩguo ũrĩa mũnyinyi.Labani agĩkiuga atĩrĩ, Nĩ kaba ngũhe arĩ wee, gũkĩra kũhe mũndũ ũngĩ; gĩtũũranie na niĩ.Jakubu agĩkĩmũtungatĩra mĩaka mũgwanja nĩ ũndũ wa Rakeli; nake akĩona mĩaka ĩo o ta ĩrĩ matukũ manyinyi, nĩ ũndũ wa ũrĩa aamwendete.Nake Jakubu akĩĩra Labani atĩrĩ, ’He mũka wakwa, nĩ ũndũ matukũ makwa nĩ mahingu, nĩ getha ngonane nake.Nake Labani agĩkĩũngania andũ othe a handũ hau, akĩruga iruga.Na gũgĩkinya atĩrĩ, atĩ hwaĩ-inĩ akĩoya mwarĩwe Lea, akĩmũtwarĩra Jakubu; nake Jakubu akĩonana nake.Ningĩ Labani akĩoya ndungata ĩmwe yake ya mũirĩtu, yetagwo Zilipa, akĩmĩhe Lea ĩkamũtungatagĩre.Na gũgĩkinya atĩrĩ, atĩ rũcinĩ gwakĩa, gũkĩonwo atĩ nĩ Lea; Jakubu agĩkĩĩra Labani atĩrĩ, Hĩ! Ĩ ũndũ ũyũ wanjĩka nĩ ũrĩkũ! Githĩ ndigũtungatĩire nĩ ũndũ wa Rakeli? Wakĩ’henia nĩkĩ?Nake Labani akiuga atĩrĩ, Ũndũ ta ũcio, wa kũneana mũirĩtu ũrĩa mũnyinyi mbere ya ũrĩa wa irigithathi-rĩ, ndũrĩ wekwo gũkũ gwitũ o na rĩ.Hingia kiumia gĩa ũcio, na thutha wa ũguo nĩtũgakũhe ũcio ũngĩ o nake, nĩ ũndũ wa wĩra ũrĩa ũkandutĩra mĩaka ĩngĩ mũgwanja.Jakubu agĩgĩĩka o ro ũguo, akĩhingia kiumia gĩa ũcio; nake Labani agĩkĩmũnengera Rakeli mwarĩ, atuĩke mũka.Ningĩ Labani akĩoya ndungata ĩmwe yake ya mũirĩtu, yetagwo Biliha, akĩhe Rakeli ĩkamũtungatĩre.Jakubu agĩkĩonana na Rakeli o nake, o na akĩenda Rakeli gũkĩra Lea; agĩgĩcoka agĩtungatĩra Labani mĩaka ĩngĩ mũgwanja.Na rĩrĩ, Jehova akĩona atĩ Lea nĩ mũthũũre agĩkĩmũhe rũciaro; no Rakeli aarĩ thata.Lea agĩkĩgĩa ihu, agĩciara kahĩĩ, agĩgeta Reubeni nĩ ũndũ oigire atĩrĩ, Nĩ gũkorũo Jehova nĩonete mathĩna makwa, nĩ ũndũ rĩu, mũthuri wakwa nĩekũnyenda.Nake agĩkĩgĩa ihu rĩngĩ, agĩciara kahĩĩ kangĩ; akiuga atĩrĩ, Nĩ gũkorũo Jehova nĩaiguĩte atĩ ndĩ mũthũũre, na tondũ ũcio aka’he kahĩĩ gaka o nako; agĩgĩgeta Simeoni.Ningĩ akĩgĩa ihu rĩngĩ, agĩciara kahĩĩ kangĩ; akiuga atĩrĩ, Rĩu ihinda rĩrĩ-rĩ, niĩ na mũthuri wakwa nĩtũgũtũũrania anyendete, nĩ ũndũ nĩndĩmũciarĩire ihĩĩ ithatũ; tondũ ũcio gagĩĩtwo Lawii.Ningĩ agĩkĩgĩa ihu rĩngĩ, agĩciara o kahĩĩ kangĩ, agĩkiuga atĩrĩ, Rĩu ihinda rĩrĩ nĩ kũgatha ngũgatha Jehova; agĩgeta Juda; thutha wa ũguo akĩrũgamĩra.Na rĩrĩ, Rakeli ona atĩ ndaciarĩire Jakubu ciana akĩiguĩra mwarĩ wa nyina ũiru, agĩkĩĩra Jakubu atĩrĩ, ’He ciana, tondũ ingĩaga, ndĩ mũkuũ.Nake Jakubu agĩgĩcinwo nĩ marakara mũno nĩ ũndũ wa Rakeli, akĩmũũria atĩrĩ, Kaĩ arĩ niĩ ndĩ ithenya rĩa Ngai ũrĩa wakũimire rũciaro?Rakeli agĩkiuga ũũ: Atĩrĩrĩ, ndungata yakwa ya mũirĩtu, Biliha, nĩyo ĩno; onana nayo, nĩ getha ĩciarĩre maru-inĩ makwa, na niĩ ndĩkĩgĩe na ciana nĩ ũndũ wayo.Agĩkĩmũhe Biliha, ndungata ĩo yake ya mũirĩtu, ĩtuĩke mũka; nake Jakubu akĩonana nayo.Biliha agĩkĩgĩa ihu, agĩciarĩra Jakubu kahĩĩ.Rakeli agĩkiuga atĩrĩ, Ngai nĩanduĩrĩire cira na kĩhooto, ningĩ nĩaiguĩte mũgambo wakwa, aka’he kahĩĩ; na tondũ ũcio agĩgeta Dani.Ningĩ Biliha, ndungata ĩo ya mũirĩtu ya Rakeli, ĩkĩgĩa ihu rĩngĩ, ĩgĩciarĩra Jakubu kahĩĩ ga itiema.Rakeli agĩkiuga atĩrĩ, Ngianĩte na mwarĩ wa maitũ magiyana makonainie na Ngai na ngahootana; agĩgeta Nafitali.Nake Lea ona atĩ ekũrũgamĩra, akĩoya Zilipa, ndungata yake ya mũirĩtu, agĩkĩhe Jakubu, ĩtuĩke mũka.Nake Zilipa, ndungata ya Lea ya mũirĩtu, ĩgĩciarĩra Jakubu kahĩĩ.Lea agĩkiuga atĩrĩ, Kaĩ twĩ na mũnyaka-ĩ! Agĩgeta Gadi.Ningĩ Zilipa, ndungata ya mũirĩtu ya Lea, ĩgĩciarĩra Jakubu kahĩĩ ga itiema.Lea agĩgĩcoka akiuga atĩrĩ, Kaĩ ndĩ mũkenu-ĩ! Nĩ ũndũ andũ-a-nja nĩmarĩnduaga mũkenu; nake agĩgeta Asheri.Na hĩndĩ ya magetha ma ngano Reubeni agĩthiĩ akĩona tũtunda tũtariĩ ta ndongu gĩthaka-inĩ, agĩtwarĩra Lea, nyina. Nake Rakeli akĩĩra Lea atĩrĩ, Ndagũthaitha ’he tũtunda tũmwe tũu mũrũguo e natuo.Lea agĩkĩmũũria atĩrĩ, Anga ũkuona ta arĩ ũndũ mũnyinyi, ũguo ũndunyĩte mũthuri wakwa? Na rĩu ningĩ nĩ kwenda ũkwenda kũndunya tũtunda twa mũrũ wakwa o natuo? Rakeli agĩkĩmũcokeria atĩrĩ, Nĩagakĩraare nawe ũtukũ ũyũ nĩ ũndũ wa tũtunda tũu twa mũrũguo.Nake Jakubu oka hwaĩ-inĩ oimĩte mũgũnda, Lea agĩgĩthiĩ kũmũthagania, akĩmwĩra atĩrĩ, Ndũrĩ hingo ũtegũuka gwakwa; nĩ ũndũ ti-itherũ nĩngũgũrĩte na tũtunda twa mũrũ wakwa. Jakubu agĩkĩraara nake ũtukũ ũcio.Nake Ngai akĩigua mahoya ma Lea, agĩkĩgĩa ihu, agĩciarĩra Jakubu kahĩĩ ga gatano.Hĩndĩ ĩo Lea agĩkiuga atĩrĩ, Ngai nĩa’heete mũcara wakwa, nĩ ũndũ wa ũrĩa ’heete mũthuri wakwa ndungata yakwa ya mũirĩtu; agĩgĩgeta Isakaru.Ningĩ Lea akĩgĩa ihu rĩngĩ, agĩciarĩra Jakubu kahĩĩ ga gatandatũ.Nake Lea agĩkiuga atĩrĩ, Ngai nĩa’heete kĩheo kĩega ma; rĩu mũthuri wakwa nĩegũtũũrania na niĩ, nĩ ũndũ nĩndĩmũciarĩire ihĩĩ ithathatũ; agĩgĩgeta Zebuluni.Na rĩrĩ, thutha ũcio agĩciara mũirĩtu, akĩmwĩta Dina.Ningĩ Ngai akĩririkana Rakeli, akĩmũigua, akĩmũhe rũciaro;agĩkĩgĩa ihu, agĩciara kahĩĩ. Hĩndĩ ĩo akiuga atĩrĩ, Ngai nĩanjehereirie rũmena rũrĩa ’menetwo;agĩgĩgeta Jusufu, akiuga atĩrĩ, Jehova aronyongerera kahĩĩ kangĩ.Na gũgĩkinya atĩrĩ, atĩ rĩrĩa Rakeli aakorirũo aciarĩte Jusufu, Jakubu akĩĩra Labani atĩrĩ, ’He rũtha ’thiĩ, nĩ getha nginye gwitũ, o bũrũri witũ.O nao atumia akwa aya maatũũmire ndũũre ngũtungatagĩra, o na ciana ciakwa, ’nengera ũreke ndĩĩthiĩre; nĩ ũndũ wee nĩũũĩ wĩra wakwa ũrĩa ndũire ngũrutagĩra.Labani agĩkĩmũcokeria atĩrĩ, Kũngĩkorũo nĩngwĩtĩkĩrĩka nĩwe-rĩ, ikaranga, nĩ ũndũ nĩnyonete na ma atĩ Jehova nĩandathimĩte nĩ ũndũ waku.Agĩcoka akĩmwĩra atĩrĩ, Ta tua ũnjĩre mũcara waku ũrĩa ũkwenda kũheo, na nĩngũkũhe.Nake Jakubu akĩmwĩra atĩrĩ, Wee nĩũũĩ ũrĩa ngũtungatĩire, na ũrĩa mahiũ maku maikarĩte ndĩ namo.Nĩ ũndũ-rĩ, itanoka, mahiũ marĩa warĩ namo maarĩ manyinyi, na rĩu, nĩmongererekete makaingĩha mũno; o na ningĩ nginya ndoka Jehova nĩakũrathimĩte na ndwere ciothe iria njerekagĩra; na rĩrĩ, kaĩ ngakĩrĩmĩra andũ a nyũmba yakwa hĩndĩ ĩrĩkũ?Nake Labani akĩmũũria atĩrĩ, Ũkwenda ngũhe kĩ? Jakubu agĩkĩmwĩra atĩrĩ, Ndũrĩ kĩndũ ũkũ’he; no rĩrĩ, wakorũo nĩũgwĩtĩkĩra kũnjĩka ũndũ ũmwe ũrĩa ngũkwĩra-rĩ, nĩngũcoka kũrĩithia mahiũ maku, na ndĩmamenyagĩrĩre.Naguo ũndũ ũcio nĩ ũyũ: Atĩrĩ, ngũthiĩ njange rũũru-inĩ rũaku ruothe ũmũthĩ, nyamũre ng’ondu iria ciothe irĩ mbara, na iria irĩ rumbĩ, na iria ciothe irĩ mbirũ, nacio mbũri-rĩ, nyamũre iria ciothe irĩ maara, na iria njũgũ, ndĩcieherie; iria itariĩ ũguo nĩcio igũtuĩka mũcara wakwa.Naguo ũndũ ũyũ nĩguo ũkanjarĩrĩria ũhoro-inĩ wa ũthingu wakwa thutha-inĩ rĩrĩa ũgoka kũrora mũcara wakwa ũrĩa ũkonagwo o mbere yaku nĩwe; thĩinĩ wa mbũri-rĩ, iria ciothe itarĩ njũgũ o na kana maara, o na ningĩ thĩinĩ wa ng’ondu-rĩ, iria itarĩ mbirũ, icio ciothe niĩ ingĩkonwo nacio, igatuĩka cia ũici.Nake Labani akiuga ũũ: Atĩrĩrĩ, nĩndetĩkĩra gũtuĩke o ta ũguo woiga.Mũthenya ũcio Labani agĩkĩamũra thenge ciothe iria ciarĩ manyaga, na iria maara, na mĩgoma yothe ĩrĩa yarĩ njũgũ, na ĩrĩa yarĩ maara; o icio ciothe ciarĩ manyaga-rĩ, agĩcieheria, na ng’ondu ciothe iria ciarĩ mbirũ agĩciamũra, nacio icio ciothe agĩcihe ariũ ake macirorage,agĩciehereria Jakubu handũ ha rũgendo rũa matukũ matatũ; Jakubu agĩgĩtuĩka mũrĩithi wa ndũru cia mbũri cia Labani iria ciatigarire.Nake Jakubu akĩĩyoera thanju njigũ cia mũlibina, na ingĩ cia mũrothi, na cia mũarimaũ, agĩciũnũra mĩcooro mĩerũ, agĩtũma handũ hamwe harĩa herũ ha thĩinĩ wa thanju icio honeke.Nacio thanju icio onũraga agaciiga mĩtaro-inĩ ya handũ harĩa haathondeketwo ha kũnyuithĩria mbũri maĩ, nĩ getha cionagwo nĩcio hĩndĩ ĩrĩa igũthiĩ kũnyuĩra maĩ ho; nacio ciaigũtaga ciathiĩ kũnyua maĩ.Na rĩrĩ, mbũri igakĩigũta irĩ o hau mbere ya thanju icio nacio igagĩciara tũũri twĩ manyaga, na twĩ njũgũ, na twĩ maara.Ningĩ Jakubu akĩamũrania tũũri tũu; na rĩrĩ, mothiũ ma mbũri akamaroria o harĩ tũũri tũu twĩ manyaga, o na harĩ tũrĩa tuothe tũirũ thĩinĩ wa mbũri cia Labani; nake Jakubu akĩiga mbũri ciake ciothe mwanya, na ndaigana gũcitukania na cia Labani.Na gũgĩkinya atĩrĩ, atĩ hĩndĩ ĩrĩa yothe mbũri ĩrĩa ĩrĩ na hinya thĩinĩ wa mahiũ Ikũigũta-rĩ, Jakubu akaiga thanju icio mĩtaro-inĩ nĩguo cionwo nĩ mbũri ĩo, nĩ getha ĩigũtĩre thanju-inĩ icio;no rĩrĩ, hĩndĩ ĩrĩa mbũri ihĩnjĩte, agatiga kũiga thanju icio ho; na tondũ ũcio mbũri iria ciarĩ hĩnju igĩtuĩka cia Labani, nacio iria ciarĩ na hinya igĩtuĩka cia Jakubu.Indo cia mũndũ ũcio, ti Jakubu, ikĩongerereka mũno, agĩkĩgĩa na mahiũ maingĩ, na ndungata cia airĩtu, o na ndungata cia arũme, na ngamĩra, o na ndigiri.Na rĩrĩ, Jakubu akĩigua ũhoro ũkĩario nĩ ariũ a Labani, makiuga atĩrĩ, Jakubu ekũrigia na indo ciothe iria irarĩ cia ithe witũ; naguo ũtonga ũyũ wothe e naguo, aũrutĩte thĩinĩ wa indo iria irarĩ cia ithe witũ.Ningĩ Jakubu aarora gĩthiithi kĩa Labani, akĩona atĩ ndekũmũrora akenete ta mbere.Nake Jehova akĩĩra Jakubu atĩrĩ, Coka bũrũri wa mathoguo, o na kũrĩ andũ anyu, na nĩngũikara hamwe nawe.Jakubu agĩkĩrekania, agĩĩta Rakeli na Lea mathiĩ kũrĩ we, o kũu werũ, kũrĩa mahiũ make maarĩ.Agĩkĩmera atĩrĩ, Nĩnguona atĩ ithe wanyu ndekũndora akenete gĩthiithi ta mbere; no rĩrĩ, Ngai wa baba nĩatũire anjikarĩtie.Na rĩrĩ, inyuĩ nĩmũũĩ atĩ nĩndungatĩire ithe wanyu na hinya wakwa wothe.Nake ithe wanyu aana’henia kaingĩ, o na akagarũra ũhoro wa mũcara wakwa maita ikũmi, no rĩrĩ, Ngai ndarĩ aareka angere ngero.Na rĩrĩ, rĩrĩa aakoragwo oigĩte atĩrĩ, Mahiũ marĩa marĩ njũgũ nĩmo megũtuĩka mũcara waku, hĩndĩ ĩo mahiũ mothe magaciara tũũri twĩ njũgũ; ningĩ rĩrĩa oiga atĩrĩ, Mahiũ marĩa mothe marĩ manyaga nĩmo megũtuĩka mũcara waku, hĩndĩ ĩo mahiũ mothe magaciara tũũri twĩ manyaga.Ũguo nĩguo Ngai aakĩrutire mahiũ mothe gwĩ ithe wanyu, akĩ’he.Na gũgĩkinya atĩrĩ, atĩ hĩndĩ ĩrĩa mahiũ maambire kũigũta-rĩ, ngĩgĩtiira maitho, ngĩona na kĩroto atĩ thenge iria ciahaicaga mahiũ ciarĩ manyaga na ciarĩ njũgũ, na ciarĩ mbuu.Nake mũraika wa Ngai akĩnjĩta ngĩrota, akiuga atĩrĩ, Jakubu, na niĩ ngĩmũcokeria atĩrĩ, Niĩ ũyũ haha.Agĩkĩnjĩra atĩrĩ, Rĩu tiira maitho, wone atĩ thenge ciothe iria ikũhaica mahiũ nĩ iria irĩ na manyaga, na iria irĩ njũgũ, na iria irĩ mbuu; nĩ ũndũ nĩnyonete maũndũ mothe marĩa Labani agwĩkĩte.Nĩ niĩ Ngai wa Beth-eli, o kũndũ kũrĩa waitĩrĩirie gĩtugĩ maguta, kũrĩa wehĩtĩire mwĩhĩtwa nĩ ũndũ wakwa; rĩu gĩũkĩre uume bũrũri ũyũ, ũcoke bũrũri ũrĩa waciarĩirũo.Nao Rakeli na Lea magĩcokia makĩmũũria atĩrĩ, Anga nĩharĩ gĩcunjĩ giitũ kĩa indo, o na kana igai riitũ, rĩtigarĩte thĩinĩ wa nyũmba ya ithe witũ?Githĩ ndatũtuaga o ta tũrĩ ageni? Nĩ ũndũ nĩaatwendirie, o na ningĩ nĩarĩkĩtie kũrĩa indo ciitũ.Tondũ atĩrĩ, ũtonga wothe ũrĩa Ngai atunyĩte ithe witũ-rĩ, nĩ witũ, o na wa ciana ciitũ. Ika maũndũ mothe o ta ũrĩa Ngai akwĩrĩte.Hĩndĩ ĩo Jakubu agĩũkĩra, akĩigĩrĩra ariũ ake na atumia ake igũrũ rĩa ngamĩra,nake agĩthiĩ na mahiũ make mothe, o na indo ciake ciothe iria onganĩtie, nacio nĩcio ũhiũ ũrĩa aagĩire naguo, o ũcio onganĩtie kũu Padani-aramu, nĩ getha athiĩ akinye kwa Isaaka, ithe, o kũu bũrũri wa Kanaani.Na rĩrĩ, hĩndĩ ĩo Labani nĩ gũthiĩ aathiĩte kũmura ng’ondu ciake guoya; nake Rakeli akĩiya mĩhianano ĩrĩa ithe aahoyaga ngai ciake nayo.Nake Jakubu akiuma kũu na hitho, Labani ũcio, Mũsuriata, atekũmenya atĩ nĩegũthiĩ; nĩ ũndũ ndaigana kũmwĩra atĩ nĩekũũra.Ũguo nĩguo orĩre na indo ciothe iria aarĩ nacio; agĩgĩũkĩra aguthiĩra, akĩringa rũũĩ rũa Farati, aroretie ũthiũ kĩrĩma kĩa Gileadi.Na rĩrĩ, mũthenya wa ĩtatũ Labani akĩĩrũo atĩ Jakubu nĩorĩte.Agĩ-kĩoya ariũ a ithe, akĩmũrũmĩrĩra rũgendo rũa matukũ mũgwanja, akĩmũkinyĩrĩra o kũu kĩrĩma-inĩ kĩa Gileadi.Nake Ngai akiumĩrĩra Labani Mũsuriata, ũtukũ, rĩrĩa aarotaga, akĩmwĩra atĩrĩ, Wĩmenyerere ndũkae kwarĩria Jakubu ũndũ o na ũrĩkũ mwega kana mũũru.Labani agĩgĩkinya he Jakubu. Na rĩrĩ, Jakubu agĩkorũo aambĩte hema yake hau kĩrĩma-inĩ; nake Labani na ariũ a ithe makĩamba hema ciao kĩrĩma-inĩ o ro kĩu kĩa Gileadi.Labani agĩkĩũria Jakubu atĩrĩ, Hĩ! Ĩ nĩ atĩa wagĩĩka wakiuma kũrĩ niĩ na hitho na ndũkĩnjĩre, na wagĩthiĩ na airĩtu akwa ta arĩ gũtahwo maatahirũo mahũranĩirũo na rũhiũ rũa njora?Wakĩũra na hitho nĩ ũndũ kĩ, wathiĩ o ro ũguo itekũmenya, na wakĩrega kũnjĩra atĩ nĩũgũthiĩ, nĩ getha ngũinũkie na gĩkeno, na gũkĩinagwo nyĩmbo, o na gũkĩhũragwo ihembe na inanda cia mũgeto?Ningĩ warega kũ’he ihinda rĩa kũmumunya ariũ akwa na airĩtu akwa nĩkĩ? Atĩrĩrĩ, nĩweka ũndũ wa ũkĩgu.Kũhota ndahota gũkũgera ngero; no rĩrĩ, Ngai wa thoguo nĩaranjarĩirie ũtukũ wa ira, aranjĩra atĩrĩ, Wĩmenyerere ndũkae kwarĩria Jakubu ũndũ o na ũrĩkũ mwega kana mũũru.Na rĩrĩ, o na kũngĩtuĩka rĩu ũkĩrĩ mũthiu, na wakiumire gwitũ nĩ ũndũ nĩũtũire wĩriragĩria mũno gũcoka nyũmba ya thoguo-rĩ, wakĩiyire mĩhianano ĩrĩa ’hoyaga ngai ciakwa nayo nĩ ũndũ kĩ?Jakubu agĩgĩcokia akĩĩra Labani atĩrĩ, ’Thiĩte na hitho nĩ ũndũ nĩndĩretigagĩra; nĩ gũkorũo ndĩroigire atĩrĩ, Hihi ndũrĩ hinya ũkĩndunya airĩtu aku.No rĩrĩ, mũndũ ũrĩa ũrĩona na mĩhianano yaku-rĩ, mũndũ ũcio ndangĩtũũra muoyo; na rĩu ariũ aya a awa me ho-rĩ, ta tuĩria kĩndũ gĩaku kĩrĩa ndĩ nakĩo, ũkĩoe. Nĩ gũkorũo Jakubu ndaamenyete atĩ Rakeli nĩaaiyĩte mĩhianano ĩo.Labani agĩgĩtonya hema ya Jakubu, na ya Lea, na cia ndungata iria cierĩ cia andũ-a-nja; no rĩrĩ, ndaigana kũmĩona. Agĩcoka akiuma hema ya Lea, agĩtonya ya Rakeli.Nake Rakeli agĩkorũo nĩwe woete mĩhianano ĩo, akamĩĩkĩra matandĩko-inĩ ma ngamĩra thĩinĩ, akamĩikarĩra. Nake Labani akiururia hema-inĩ guothe, na ndaigana kũmĩona.Nake Rakeli akĩĩra ithe atĩrĩ, Mũthuri ũyũ, tiga kũndakarĩra nĩ ũndũ wa ũrĩa ’nemetwo nĩ gũgũũkĩrĩra; nĩ ũndũ-rĩ, nĩ maũndũ ma andũ-a-nja ndĩ namo. Labani agĩgĩcaria mĩhianano ĩo mũno, na ndaigana kũmĩona.Jakubu agĩkĩrakara, agĩtetia Labani, agĩkĩmũũria atĩrĩ, Ndũkĩnjĩre ihĩtia rĩakwa? Nakuo kwĩhia kũrĩa ngwĩhĩtie-rĩ, nĩ kũrĩkũ atĩ nĩkĩo ũnũmĩrĩire ũrakarĩte ũũ?Ningĩ tondũ nĩuururĩtie indo-inĩ ciakwa ciothe-rĩ, nĩ kĩ wona kĩa indo cia gwaku mũciĩ? Ta kĩige haha mbere ya ariũ a awa, na ariũ a thoguo, nĩ getha matũtuithanie cira ũcio.Rĩu-rĩ, nĩ mĩaka mĩrongo ĩĩrĩ ndũũranĩtie nawe; na rĩrĩ, ng’ondu ciaku, o na mbũri cia mĩgoma, itirahunaga, na niĩ ndirĩ ndarĩa ndũrũme cia mahiũ maku.Ningĩ mbũri ĩrĩa yakoragwo ĩrĩĩkĩte, ĩgatinangio nĩ nyamũ, ndiakũrehagĩre, no nĩ niĩ ndamĩrĩhaga; nĩ ũndũ o na ĩngĩkorũo ĩiyĩtwo mũthenya, kana ũtukũ, nĩwandĩhagia.Nayo mĩtũũrĩre-inĩ yakwa-rĩ, mũthenya nĩ kũũragwo ndoragagwo nĩ ũrugarĩ wa riũa, na ũtukũ ngoragwo nĩ mbaa; namo maitho makwa makĩũrũo nĩ toro.Ningĩ-rĩ, rĩu nĩ mĩaka mĩrongo ĩĩrĩ ndũũranĩtie nawe gwaku mũciĩ; na thĩinĩ wayo, mĩaka ikũmi na ĩna ndagũtungatĩire nĩ getha ’hikie airĩtu aku erĩ, o nayo mĩaka ĩngĩ ĩtandatũ ngĩgũtungatĩra nĩ ũndũ wa mahiũ maku; naho ha ũhoro wa mũcara wakwa-rĩ, wanaũgarũra maita ikũmi.Tiga Ngai wa baba aarĩ hamwe na niĩ, nake nĩwe Ngai wa Iburahimu, o we ũrĩa Mwĩtigĩrũo nĩ Isaaka-rĩ, ti-itherũ ũngĩanyinũkia ndĩ mũtheri. Ngai nĩonete thĩna wakwa, na wĩra wa moko makwa, na nĩkĩo aragukaanirie hwaĩ wa ira.Labani agĩgĩcokia akĩĩra Jakubu atĩrĩ, Airĩtu aya nĩ airĩtu akwa, na ciana ici nacio nĩ ciana ciakwa, namo mahiũ maya nĩ mahiũ makwa, o nacio indo ici ciothe ũkuona, nĩ ciakwa; rĩu ũmũthĩ-rĩ, nĩ ta atĩa ingĩkĩhota gwĩka airĩtu aya akwa, kana njĩke ciana ici maciarĩte?Rĩu ta kĩreke tũrĩkanĩre nawe; nakĩo kĩrĩkanĩro kĩu gĩtuĩke ũira harĩ niĩ nawe.Jakubu agĩkĩoya ihiga, akĩrĩhanda rĩrũngiĩ ta gĩtugĩ.Ningĩ Jakubu akĩĩra ariũ a ithe atĩrĩ, Ũnganiai mahiga; nao makĩoya mahiga, makĩmaiga nũndo magĩcoka makĩrĩĩra irio hau hakuhĩ na nũndo ĩo.Nake Labani akĩmĩtua Jagari-sahadutha; no rĩrĩ, Jakubu aamĩtuire Galeedi.Ningĩ Labani akiuga atĩrĩ, Ũmũthĩ-rĩ, nũndo ĩno nĩyo ũira wa ũhoro witũ, ithuĩ nawe. Narĩo rĩĩtwa rĩayo rĩgĩĩtwo Galeedi nĩ ũndũ wa ũhoro ũcio;ningĩ rĩgĩĩtwo Mizipa, nĩ ũndũ Labani oigire atĩrĩ, Jehova arorora ũhoro witũ, ithuĩ nawe, hĩndĩ ĩrĩa tũrai-hanĩnirie.Atĩrĩrĩ, wee ũngĩgathĩnia airĩtu akwa, kana ũhikie airĩtu angĩ, ũmatue airu a airĩtu aya akwa-rĩ, ririkana atĩ ti mũndũ wa gũkũ thĩ ũkagĩa ho, no Ngai nĩwe mũira ũhoro-inĩ witũ, ithuĩ nawe.Ningĩ Labani akĩĩra Jakubu ũũ: Ta rora wone nũndo ĩno o na gĩtugĩ gĩkĩ, ici ’handĩte gatagatĩ-inĩ gaitũ, ithuĩ nawe.Nũndo ĩno-rĩ, ĩrotuĩka ũira, o nakĩo gĩtugĩ gĩkĩ kĩrotuĩka ũira, atĩ tũtikahĩtũka nũndo ĩno, niĩ ngĩũka kũrĩ wee, kana wee ũhĩtũke nũndo ĩno, kana gĩtugĩ gĩkĩ, ũgĩũka kũrĩ niĩ, tũkĩenda kũgerana ngero.Ngai wa Iburahimu, na Ngai wa Nahoru, o we ũcio Ngai wa ithe wao, nĩatũtuithanie cira ithuerĩ. Nake Jakubu agĩgĩĩthũũrithia ũcio Mwĩtigĩrũo nĩ Isaaka ithe.Jakubu agĩkĩrutĩra igongona kĩrĩma-inĩ kĩu, agĩgĩĩta athoni ake marĩe irio; nao makĩrĩa irio, na makĩraara kĩrĩma-inĩ kĩu ũtukũ ũcio wothe.Naguo mũthenya ũyũ ũngĩ Labani akĩroka gũũkĩra rũcinĩ tene, akĩmumunya ariũ ake na airĩtu ake, akĩmarathima, agĩgĩĩthiĩra agĩtigana nao, akĩĩinũkĩra gwake.Nake Jakubu aagwata rũgendo, agĩtungana na araika a Ngai.Nake Jakubu aamona akiuga atĩrĩ, Ĩno nĩ mbũtũ ya Ngai, agĩgĩtua handũ hau Mahanaimu.NINGĨ Jakubu akĩrekia andũ mathiage mbere yake kwĩ Esau, mũrũ wa nyina, o kũu bũrũri wa Seiru, werũ wa Edomu.Agĩkĩmaatha akĩmera ũũ: Thiĩi mũkere mwathi wakwa Esau atĩrĩ, Ndungata yaku ĩrĩa ĩĩtagwo Jakubu yoiga ũũ: Atĩrĩrĩ, ndũire ndĩ mũgeni wa Labani, ngatũũra gwake o nginya rĩu;na rĩrĩ, indo iria ndĩ nacio nĩ ndegwa na ndigiri, na mahiũ, o na ndungata cia arũme, na cia andũ-a-nja; na rĩu ndarekania nĩ getha wee, mwathi wakwa, ũheo ũhoro ũcio, nĩguo njĩtĩkĩrĩke nĩwe.Nao arekio acio magĩcoka kwĩ Jakubu, makĩmwĩra atĩrĩ, Nĩtwakinyire kwĩ Esau, mũrũ wa nyũkwa; na makĩria nĩarerehe we mwene agũtũnge, me na andũ magana mana.Jakubu agĩgĩĩtigĩra, agĩtangĩka mũno; agĩgĩtinangia andũ arĩa maarĩ nake ikundi igĩrĩ, o na mbũri na ng’ombe, na ngamĩra,agĩkiuga atĩrĩ, Hihi Esau angĩũka akinye gĩkundi-inĩ kĩmwe, akĩhũre-rĩ, gĩkundi kĩrĩa gĩtigarĩte kĩahonoka.Ningĩ Jakubu akĩhoya akiuga ũũ: Wee Ngai wa baba Iburahimu, o wee Ngai wa baba Isaaka, wee Jehova ũrĩa wanjĩrire ũũ: Atĩrĩrĩ, coka bũrũri wanyu, na kũrĩ andũ anyu, na nĩngũgwĩka wega;ũhoro ũcio wa tha ciaku ciothe iria ũnjiguagĩra-rĩ, niĩ ndiagĩrĩirũo nĩ kũiguĩrũo o na imwe ciacio, kana gwĩkwo maũndũ maku mothe ma kwĩhokeka marĩa wĩkĩte ndungata yaku; nĩ gũkorũo ndaringire rũũĩ rũa Jorodani ndĩ o na rũthanju ruiki; na rĩrĩ, rĩu nĩnduĩkĩte ikundi igĩrĩ.Ndagũthaitha ’honokia he mũrũ wa maitũ, ũcio ti Esau; nĩ ũndũ nĩngũmwĩtigĩra, nĩ getha hihi ndagoke a’hũre niĩ mwene, hamwe na atumia aya na twana twao.Tondũ wanjĩrire ũũ: Ti-itherũ nĩngagwĩka wega, na nĩngatũma ciana ciaku ciingĩhe o ta mũthanga wa iria-inĩ rĩrĩa inene, ũrĩa ũtangĩtarĩka nĩ kũingĩha.Agĩkĩraarĩrĩra hau ũtukũ ũcio; agĩcoka agĩthurĩra Esau mũrũ wa nyina indo imwe thĩinĩ wa iria aarĩ nacio ituĩke kĩheo gĩake;nacio nĩ mbũri magana merĩ cia mĩgoma, na thenge mĩrongo ĩĩrĩ, na ng’ondu magana merĩ, na ndũrũme mĩrongo ĩĩrĩ;o na ngamĩra mĩrongo ĩtatũ cia mĩgoma igũkamwo, ii na njaũ ciacio, na ng’ombe cia mĩgoma mĩrongo ĩna, na ndegwa cia njamba ikũmi, na ndigiri mĩrongo ĩĩrĩ cia mĩgoma, na njaũ ciacio ikũmi.Agĩkĩnengera ndungata ciake indo icio, o rũũru mwanya, agĩkĩĩra ndungata icio ciake ũũ: Atĩrĩrĩ, ta ringai mũthiage mbere yakwa, na mũtigage itheri gatagatĩ ka rũũru na rũũru.Nake Jakubu agĩgĩtaara mũndũ ũrĩa warĩ mbere ya arĩa angĩ, akĩmwĩra atĩrĩ, Rĩrĩa Esau mũrũ wa maitũ arĩgũtũnga, akũũrie atĩrĩ, Wĩ wa ũ? Na wathiĩ kũ? I ũhiũ ũyũ wĩ mbere yaku nĩ wa ũ?Hĩndĩ ĩo nĩũkamũcokeria, ũmwĩre atĩrĩ, Nĩ wa ndungata yaku Jakubu; na nĩ wa gũkũhe kĩheo, wee mwathi wakwa Esau; o nake Jakubu we mwene e thutha witũ.Ningĩ agĩtaara ndungata ya kerĩ, o na ya gatatũ, na iria ciothe ciatindĩkaga ndũru icio, agĩciĩra atĩrĩ, Ũguo nĩguo mũrĩĩra Esau, mwamuona;o na mũmwĩre atĩrĩ, O nake Jakubu, ndungata yaku, e thutha witũ. Nĩ ũndũ Jakubu oigire atĩrĩ, Nĩngumuhaka ndĩmũhorerie na kĩheo kĩa indo ici igũthiĩ mbere yakwa, na thutha wa ũguo niĩ mwene njoke nyonane nake; tondũ hihi nĩakanjĩtĩkĩria.Tondũ ũcio indo icio cia kũheanwo ikĩamba kũringa mbere yake; nake Jakubu we mwene ũtukũ ũcio akĩraara o hau maarĩ na andũ ake.Naguo ũtukũ o ro ũcio Jakubu agĩũkĩra, akĩoya atumia ake erĩ, na ndungata ciake igĩrĩ cia andũ-a nja, o na ciana ciake ikũmi na ũmwe, akĩringĩra iriũko rĩa Jaboku.Agĩgĩthiĩ nao, akĩmaringia karũũĩ, na akĩringia indo ciothe iria aarĩ nacio.Nake Jakubu agĩgĩtigwo wiki; naho hau hagĩgĩkorũo he mũndũ, akĩgiana nake o nginya gũgĩthera.Na rĩrĩ, mũndũ ũcio ona atĩ ndekũmũhoota, akĩmũhutia gĩtina gĩa kũgũrũ; nakuo kũgũrũ kũu kwa Jakubu gũgĩthenyũkĩra gĩtina-inĩ, makĩgiana.Mũndũ ũcio agĩkiuga atĩrĩ, Reka ndĩĩthiĩre amu gũgũthera. Nake Jakubu agĩkĩmũcokeria akiuga atĩrĩ, Ndingĩkũreka ũthiĩ, tiga o ũndathimire.Mũndũ ũcio agĩkĩmũũria atĩrĩ, Wĩtagwo atĩa? Nake agĩkĩmwĩra, Njĩtagwo Jakubu.Ningĩ mũndũ ũcio agĩcoka akiuga atĩrĩ, Ndũgũcoka gwĩtwo Jakubu, no ũrĩĩtagwo Isiraeli; nĩ ũndũ nĩũgianĩte na Ngai, o na andũ, na ũkahootana.Jakubu agĩkĩmwĩra atĩrĩ, Ndagũthaitha njĩra rĩĩtwa rĩaku. Nake mũndũ ũcio akiuga ũũ: Ũkũnjũria rĩĩtwa rĩakwa nĩkĩ? Agĩkĩmũrathimĩra hau.Jakubu agĩgĩtua handũ hau Penieli; nĩ ũndũ oigire atĩrĩ, Nĩnyonanĩte na Ngai ũthiũ na ũthiũ, na ngacoka gũtũũra muoyo.Narĩo riũa rĩkĩmũrathĩra agĩkĩra hau Penueli; na kũgũrũ gwake nĩkwamũthuithagia.Na tondũ ũcio ciana cia Isiraeli itingĩrũma mũkiha ũrĩa ũrĩ rũhonge-inĩ rũa gĩtina gĩa kũgũrũ o na ũmũthĩ, nĩ ũndũ wa ũrĩa mũndũ ũcio aahutirie Jakubu gĩtina gĩa kũgũrũ mũkiha wa rũhonge-inĩ.Na rĩrĩ, Jakubu agĩtiira maitho, agĩcũthĩrĩria, akĩona Esau, arehanĩte na andũ magana mana, agĩkĩgayanĩria Lea na Rakeli na ndungata iria igĩrĩ cia andũ-a-nja ciana.Nake akĩiga ndungata icio cia andũ-a-nja na ciana ciacio o mbere, nake Lea na ciana ciake akĩmaiga thutha wao, nake Rakeli me na Jusufu makĩrigia thutha.Nake we mwene akĩhĩtũka akĩmatongoria, agĩthiĩ akĩĩinamagĩrĩria na thĩ meinamia mũgwanja, o nginya agĩkinya hakuhĩ na mũrũ wa nyina.Esau agĩgĩteng’era akamũtũnge, akĩmũhĩmbĩria ngingo, akĩmũmumunya; makĩrĩranĩra.Nake Esau agĩtiira maitho, akĩona atumia na ciana; akĩũria atĩrĩ, Andũ aya wĩ nao nĩ a ũ? Nake Jakubu akiuga atĩrĩ, Nĩ ciana iria Ngai a’heete, niĩ ndungata yaku, nĩ ũndũ wa wega wake.Hĩndĩ ĩo ndungata icio cia andũ-a-nja ikĩmũkuhĩhĩria, hamwe na ciana ciacio, igĩkĩĩinamĩrĩria.O nake Lea agĩcoka akĩmũkuhĩhĩria, me na ciana ciake, nao makĩĩinamĩrĩria; na thutha wa ũguo Jusufu na Rakeli makĩmũkuhĩhĩria o nao makĩĩinamĩrĩria.Esau agĩgĩcoka akĩũria Jakubu atĩrĩ, Ĩ gĩtũmi gĩa gĩkundi kĩu ndatũngana nakĩo, nĩ kĩ? Jakubu agĩkĩmwĩra atĩrĩ, Gĩtũmi nĩ atĩ njĩtĩkĩrĩke nĩwe, mwathi wakwa.Esau agĩkĩmwĩra atĩrĩ, Niĩ ndĩ na cia kũnjigana, mũrũ wa iya; ikara na indo ciaku.No rĩrĩ, Jakubu akiuga atĩrĩ, Aca, akorũo nĩnjĩtĩkĩrĩkĩte nĩwe-rĩ, ndagũthaitha wĩtĩkĩre kuoya indo ici ngũrehithĩirie niĩ mwene cia gũkũhe, kuona atĩ nĩnguonete ũthiũ waku, o ta mũndũ wonete ũthiũ wa Ngai, nawe ũkangenera.Ndagũthaitha wĩtĩkĩre kuoya indo ici ngũrehithĩirie cia gũkũhe; nĩ gũkorũo Ngai nĩanjĩkĩte maũndũ mega mũno, na ningĩ nĩ ũndũ o na niĩ ndĩ na indo cia kũnjigana. Agĩkĩmũringĩrĩria, o nginya agĩcioya.Esau agĩkiuga atĩrĩ, Nĩtũgwatei rũgendo, tũthiĩ, ngũtongorie.Nake Jakubu akĩmwĩra atĩrĩ, Mwathi wakwa, wee nĩũũĩ atĩ twana tũtũ tũtirĩ na hinya wa gũthiĩ, na mahiũ maya ndĩ namo ma mbũri na ng’ombe nĩmekuongithia; na andũ mangĩcihanyũkia o mũthenya ũmwe, mahiũ mothe hihi nĩmegũkua.Ndagũthaitha, wee mwathi wakwa, ũ’thiage mbere, niĩ ndungata yaku; no niĩ-rĩ, njukage o kahora ndongoretie aya angĩ, o ta ũrĩa mahiũ maya ndĩ namo mangĩhota gũthiĩ, na ta ũrĩa ciana ici ndĩ nacio ingĩhota gũthiĩ, o nginya rĩrĩa ngagũkinyĩrĩra, wee mwathi wakwa, o kũu Seiru.Esau agĩkĩmwĩra atĩrĩ, Reka ngũtigĩre andũ aya amwe ndĩ nao. Nake Jakubu akĩmwĩra atĩrĩ, Hakĩrĩ bata ũrĩkũ? Reka o njĩtĩkĩrĩke nĩwe, mwathi wakwa.Esau agĩkĩĩhũndũkĩra mũthenya o ro ũcio, agĩthiĩ arorete SeiruNake Jakubu akĩgwata rũgendo, agĩkinya Sukothu, akĩĩyakĩra nyũmba kũu, o na akĩirigĩra mahiũ kuo; na tondũ wa ũguo rĩĩtwa rĩa handũ hau rĩgĩĩtwo Sukothu.Nake Jakubu oima Padani-aramu agĩkinya itũũra rĩa Shekemu, rĩa bũrũri wa Kanaani, na thayũ; agĩkĩamba hema yake ĩng’etheire itũũra rĩu.Nakĩo gĩcigo gĩa gĩthaka, kĩu aambire hema yake, agĩkĩgũra he ciana cia Hamoru, ithe wa Shekemu, na mbia igana.Agĩgĩaka kĩgongona handũ hau, agĩguta El-elohe-Isiraeli.Hĩndĩ ĩo Dina, mwarĩ wa Jakubu ũrĩa Lea aamũciarĩire, agĩthiĩ gũceerera airĩtu a bũrũri ũcio.Nake Shekemu, mũrũ wa Hamoru, Mũhivi, mũnene wa bũrũri ũcio, akĩmuona; akĩmũnyita na hinya, akĩraara nake, akĩmwagithia gĩtĩo.Nayo ngoro ya Shekemu ĩkĩĩrirĩria Dina, mwarĩ wa Jakubu mũno, agĩkĩenda mũirĩtu ũcio mũno, akĩmwarĩria na wega akĩmũhoreria.Nake Shekemu akĩaria na Hamoru, ithe, akĩmwĩra atĩrĩ, Ndagũthaitha ’hikithĩria mũirĩtu ũyũ, atuĩke mũka wakwa.Na rĩrĩ, Jakubu akĩigua atĩ Shekemu nĩathũkĩtie Dina, mwarĩ; nao ariũ ake maarĩ na mahiũ make werũ-inĩ, Jakubu agĩgĩĩkirĩra ki, o nginya rĩrĩa maainũkire.Nake Hamoru, ithe wa Shekemu, akiuma gwake, agĩthiĩ kwĩ Jakubu makaarie nake.Nao ariũ a Jakubu maaigua ũhoro ũcio, magĩkĩinũka moimĩte werũ-inĩ, nao magĩkĩigua ũũru, na makĩrakara mũno, nĩ gũkorũo mũndũ ũcio nĩekĩte ũndũ wa ũrimũ harĩ Isiraeli nĩ ũndũ wa kũraara na mwarĩ wa Jakubu; kuona atĩ ũndũ ũcio ndwagĩrĩire gwĩkwo o na hanini.Nake Hamoru akĩaria nao, akĩmera atĩrĩ, Ngoro ya mũrũ wakwa, Shekemu nĩĩkwĩrirĩria mwarĩ wanyu mũno. Ndamũthaitha mũhei, atuĩke mũka.Ningĩ-rĩ, nĩ wega tũhikithanagie mohiki, inyuĩ mũhikagie airĩtu aitũ, o na ithuĩ tũhikagie anyu.Na mũtũũranie na ithuĩ; naguo bũrũri ũyũ witũ mũtirĩ handũ mũngĩgirĩrĩrio. Tũũrai guo na muonjorithagie kuo.Nake Shekemu we mwene akĩĩra ithe wa Dina, na ariũ a ithe, atĩrĩ, Rekei njĩtĩkĩrĩke nĩ inyuĩ, na kĩrĩa gĩothe mũkũnjĩtia, nĩngũruta.Njĩtiai rũracio rũingĩ, o na indo cia kũmũhe nyingĩ mũno, na gũtirĩ ũndũ, nĩngũmũhe o ta ũrĩa mũrĩnjĩra; no rĩrĩ, ndamũthaitha ’hei mũirĩtu ũcio atuĩke mũka wakwa.Nao ariũ a Jakubu magĩcokeria Shekemu na Hamoru, ithe, ũhoro na ũhinga, nĩ ũndũ wa ũrĩa aathũũkĩtie Dina, mwarĩ wa nyina wao,magĩkĩaria makĩmera ũũ: Atĩrĩrĩ, ithuĩ tũtingĩhota gwĩka ũndũ ũcio, wa kũhe mwarĩ wa nyina witũ mũndũ ũtarĩ mũruu; nĩ gũkorũo ũndũ ũcio nĩ wa gũtũmenithia kũrĩ andũ;no rĩrĩ, ũndũ ũrĩa ũngĩhota gũtũma tũgwĩtĩkĩrĩre ũndũ ũcio-rĩ, no ũyũ wiki, wa atĩ mũngĩikara o ta ũrĩa ithuĩ tũtariĩ, arũme othe anyu maruithagio;hĩndĩ ĩo twakĩhota kũmũhikithanagia na airĩtu aitũ, na ithuĩ tũhikagie anyu, o na tũtũũranie na inyuĩ, na tũtuĩke ta andũ a rũrĩrĩ rũmwe.No rĩrĩ, mũngĩrega gũtũigua, mwaga kũrua-rĩ, no mũirĩtu witũ tũkuoya twĩthiĩre.Naguo ũhoro ũcio maamwĩrire ũgĩkenia Hamoru, na Shekemu mũriũ.Nake mwanake ũcio ndaigana kũgondereria ũndũ ũcio, nĩ ũndũ nĩendaga mwarĩ wa Jakubu mũno, na ningĩ aarĩ mũtĩĩku mũno gũkĩra arĩa angĩ othe a nyũmba ya ithe.Nao Hamoru na Shekemu, mũriũ, magĩthiĩ magĩkinya kĩhingo-inĩ gĩa itũũra rĩao, magĩcira na andũ a itũũra rĩu rĩao, makĩmera atĩrĩ,Andũ acio nĩmaarĩte ũhoro na ithuĩ; na tondũ ũcio rekei matũũre bũrũri ũyũ, na monjorithagie kuo; nĩ ũndũ atĩrĩ, bũrũri nĩ mũnene wa kũmaigana; na nĩ wega tũhikagie airĩtu ao, matuĩkage atumia aitũ, o na ithuĩ tũmetĩkĩrie airĩtu aitũ.No rĩrĩ, ũndũ ũyũ wiki noguo ũngĩtũma andũ acio metĩkĩre gũtũũrania na ithuĩ, na tũtuĩke ta tũrĩ rũrĩrĩ rũmwe, naguo nĩ wa atĩ arũme othe thĩinĩ witũ, mũndũ o mũndũ arue, o ta ũrĩa o ene maruĩte.Githĩ ng’ombe ciao, na indo ciao, itigagĩtuĩka ciitũ, o na mahiũ mao mothe? No kĩrekei tũmetĩkĩrĩre ũndũ ũcio, nao nĩmegũtũũrania na ithuĩ.Nacio ciugo icio cioigirũo nĩ Hamoru, na Shekemu mũriũ, igĩĩtĩkĩrũo nĩ andũ othe arĩa moimaga na kĩhingo gĩa itũũra rĩu rĩao. Nao arũme othe arĩa moimaga na kĩhingo gĩa itũũra rĩu rĩao magĩkĩrua.Na gũgĩkinya atĩrĩ, atĩ mũthenya wa ĩtatũ, hĩndĩ ĩrĩa andũ acio maatuuragwo, andũ erĩ thĩinĩ wa ariũ a Jakubu, Simeoni na Lawii, ariũ a nyina na Dina, makĩoya o mũndũ rũhiũ rũake rũa njora, magĩthiĩ itũũra-inĩ rĩu materĩgĩrĩirũo, makĩũraga arũme othe.Magĩkĩũraga Hamoru, na Shekemu mũriũ, na rũhiũ rũa njora, magĩkĩruta Dina nyũmba ya Shekemu, makĩmuoya, magĩĩthiĩra.Nao ariũ a Jakubu magĩkinya harĩ andũ acio moragĩtwo na ihenya magĩtaha indo itũũra-inĩ rĩu rĩao, nĩ ũndũ nĩmaathũkĩtie mwarĩ wa ithe wao.Magĩgĩthiĩ na mahiũ mao ma mbũri na ng’ombe, na ndigiri ciao, o na kĩndũ kĩrĩa gĩothe kĩarĩ itũũra rĩu, o na irio iria ciothe ciarĩ mĩgũnda,magĩgĩthiĩ na ũtonga wao wothe, na ciana ciao ciothe, na atumia ao, makĩmataha othe, o na indo iria ciothe ciarĩ nyũmba ciao.Jakubu agĩkĩĩra Simeoni na Lawii atĩrĩ, Rĩu nĩmwatũma ’nyarirĩke, o na mwatũma ’nunge harĩ andũ a bũrũri ũyũ, nao nĩ Akanaani na Aperizi; ningĩ tondũ wa ũrĩa andũ akwa marĩ anyinyi magĩtarũo-rĩ, acio maahota kũnyũnganĩra ma’hũre ’ninwo, niĩ mwene, o na andũ a nyũmba yakwa.Nao magĩkiuga atĩrĩ, Githĩ nĩkwagĩrĩire eke mwarĩ wa maitũ o ta ũrĩa angĩĩka mũmaraya?Nake Ngai akĩĩra Jakubu atĩrĩ, Ũkĩra wambate, ũthiĩ Beth-eli, ũgatũũre kuo, na wakĩre Ngai kĩgongona kuo, o we ũrĩa wakuumĩrĩire rĩrĩa worĩire Esau, mũrũ wa nyũkwa.Hĩndĩ ĩo Jakubu akĩĩra andũ a nyũmba yake, o na andũ arĩa othe maarĩ hamwe nake atĩrĩ, Eheriai ngai cia kũngĩ iria irĩ thĩinĩ wanyu mũtigane nacio, mwĩtherie, na mũrute nguo iria mwĩhumbĩte, mwĩkĩre ingĩ,mũũkĩre twambate tũthiĩ Beth-eli ngaakĩre Ngai kĩgongona kuo, o we ũrĩa wanjokeirie ũhoro mũthenya ũrĩa ndarĩ na thĩna akĩ’menyerera ndĩ njĩra ĩrĩa ndagereire.Andũ acio magĩkĩnengera Jakubu ngai cia kũngĩ iria ciothe maarĩ nacio, o na icũhĩ iria ciarĩ matũ mao; nake Jakubu agĩcithika gĩtina-inĩ kĩa mũgandi ũrĩa wakuhanĩrĩirie na Shekemu.Thutha wa ũguo makĩgwata rũgendo; na andũ arĩa maatũire matũũra marĩa maamarigicĩirie mĩena yothe makĩgwatwo nĩ guoya mũnene, na matiigana kũrũmĩrĩra ariũ a Jakubu.Jakubu agĩgĩthiĩ agĩkinya Luzu, itũũra rĩa bũrũri wa Kanaani (na norĩo Beth-eli), we mwene, o na andũ othe arĩa maarĩ hamwe nake.Agĩgĩakĩra kĩgongona hau, naho handũ hau akĩhatua Eli-Beth-eli; nĩ ũndũ nĩho Ngai aamwĩguũrĩirie rĩrĩa orĩire mũrũ wa nyina.Nake Debora mũreri wa Rebeka agĩkua, agĩgĩthikwo mwena wa mũhuro wa Beth-eli, gĩtina-inĩ kĩa mũgandi ũrĩa warĩ ho, naguo ũgĩtuwo Aloni-bakuthu.NINGĨ Ngai akiumĩrĩra Jakubu o rĩngĩ, oima Padani-aramu, akĩmũrathima.Ngai agĩkĩmwĩra atĩrĩ, Rĩu wĩtagwo Jakubu; no rĩrĩ, thutha ũyũ ndũgacoka gwĩtwo Jakubu, no ũrĩĩtagwo Isiraeli; Ngai agĩkĩmũtua Isiraeli.Ningĩ Ngai akĩmwĩra atĩrĩ, Niĩ nĩ niĩ Ngai Mwene-Hinya Wothe; ũrociarũrũka mũno, na wongerereke. Atĩrĩrĩ, rũrĩrĩ rũmwe, o na ndũrĩrĩ nyingĩ, ikoima thĩinĩ waku, na athamaki makoima mũthimo waku;o naguo bũrũri ũrĩa ndaheire Iburahimu na Isaaka, nĩwe ngũhe, o na ngaũhe njiaro ciaku iria igoka thutha waku.Nake Ngai agĩkĩambata igũrũ, akiuma harĩ we o handũ hau aaragĩria nake.Nake Jakubu akĩhanda gĩtugĩ handũ hau Jehova aaragĩria nake, nakĩo gĩtugĩ kĩu kĩarĩ kĩa ihiga; na igũrũ rĩakĩo agĩgĩitĩrĩria indo iria ciarutagwo cia kũnyuwo cia igongona, na agĩgĩitĩrĩria maguta.Naho handũ hau Ngai aaragĩria nake, Jakubu akĩheta Beth-eli.Nao makĩgwata rũgendo moimĩte Beth-eli; na rĩrĩ, rĩrĩa maakorirũo matigairie gatĩĩna karayaraya makinye Efiratha-rĩ, Rakeli agĩitĩka kũrũmwo, akĩgiĩka mũno.Na gũgĩkinya atĩrĩ, atĩ rĩrĩa aagiĩkaga mũno, mũciarithania akĩmwĩra atĩrĩ, Tiga gwĩtigĩra, nĩ ũndũ rĩu nĩũkũgĩa na kahĩĩ kangĩ.Ningĩ gũgĩkinya atĩrĩ, atĩ rĩrĩa oimagwo nĩ muoyo (nĩ ũndũ nĩaakuire), agĩgatua Beni-oni; no ithe aagatuire Benjamini.Rakeli agĩgĩkua, agĩthikwo njĩra-inĩ ya gũthiĩ Efiratha (na nokuo Bethi-lehemu).Nake Jakubu akĩhanda gĩtugĩ kĩrũngiĩ mbĩrĩra-inĩ yake; nakĩo gĩtugĩ kĩu gĩtũire gĩĩtagwo Gĩtugĩ kĩa mbĩrĩra ya Rakeli, o na ũmũthĩ.Isiraeli agĩkĩgwata rũgendo, agĩthiĩ akĩhanda hema ciake mbarĩ ĩrĩa ĩngĩ ya mũthiringo wa nyũmba ĩrĩa ndaya na igũrũ wa Ederi.Na gũgĩkinya atĩrĩ, atĩ hĩndĩ ĩo Isiraeli aatũire bũrũri ũcio, Reubeni agĩthiĩ, akĩraara na Biliha, thuriya ya ithe; nake Isiraeli akĩigua ũhoro ũcio.Na rĩrĩ, ariũ a Jakubu maarĩ ikũmi na erĩ;ariũ a Lea nĩ aya: nĩ Reubeni, irigithathi rĩa Jakubu, na Simeoni, na Lawii, na Juda, na Isakaru, na Zebuluni;nao ariũ a Rakeli, nĩ Jusufu, na Benjamini;nao ariũ a Biliha, ndungata ya mũirĩtu ya Rakeli, nĩ Dani, na Nafitali;nao ariũ a Zilipa, ndungata ya mũirĩtu ya Lea, nĩ Gadi, na Asheri; acio nĩo ariũ a Jakubu, arĩa aaciarĩirũo nĩo o kũu Padani-aramu.Jakubu agĩgĩthiĩ agĩkinya Mamure kũrĩ ithe Isaaka, o kũu Kiriathu-ariba (na nokuo Hebironi), nakuo nĩ kũrĩa Iburahimu na Isaaka maatũire marĩ ageni.Nayo mĩaka ĩrĩa Isaaka aatũũrire muoyo yarĩ igana rĩa mĩrongo ĩnana.Nake Isaaka agĩtuĩkana, agĩkua, agĩgĩturanĩrũo na andũ ao arĩa maanakua, nake agĩgĩkorũo e mũkũrũ aninĩte mĩaka mĩingĩ; nao ariũ ake, Esau na Jakubu, makĩmũthika.Na rĩrĩ, ici nĩcio njiaro cia Esau (na nowe Edomu).Esau egũrĩire aka thĩinĩ wa airĩtu a Kanaani; nao ũmwe nĩ Ada mwarĩ wa Eloni, Mũhiti; na ũrĩa ũngĩ nĩ Oholibama mwarĩ wa Ana, ũrĩa warĩ mwarĩ wa Zibeoni, Mũhivi;O na Basemathu, mwarĩ wa Ishumaeli, mwarĩ wa nyina na Nebaiothu.Ada agĩgĩciarĩra Esau Elifazu; nake Basemathu akĩmũciarĩra Reueli,nake Oholibama agĩciara Jeushu na Jalamu, na Kora; acio nĩo ariũ a Esau, arĩa aaciarĩirũo nĩo bũrũri wa Kanaani.Nake Esau akĩoya atumia ake, na ariũ ake, na airĩtu ake, o na andũ arĩa othe maarĩ gwake mũciĩ, na mahiũ make mothe ma mĩthemba yothe, na indo ciake ciothe, iria aarĩmĩire kũu bũrũri wa Kanaani, agĩthiĩ bũrũri ũraihanĩrĩirie na Jakubu mũrũ wa nyina,nĩ gũkorũo indo ciao ciarĩ nyingĩ mũno itangĩreka matũũranie; na makĩaga kũiganĩra bũrũri ũcio maatũire marĩ ageni, nĩ ũndũ wa mahiũ marĩa maarĩ namo.Esau agĩgĩtũũra kĩrĩma gĩa Seiru; nake Esau ũcio, nĩwe Edomu.Nacio ici nĩcio njiaro cia Esau, ithe wa Aedomu, cia kũu kĩrĩma-inĩ gĩa Seiru;marĩĩtwa ma ariũ a Esau nĩ maya, nĩ Elifazu, mũrũ wa Ada, mũka wa Esau; na Reueli, mũrũ wa Basemathu, mũka wa Esau.Nao ariũ a Elifazu nĩ Temani, na Omari, na Zefo, na Gatamu, na Kenazu.Nake Timina aarĩ thuriya ya Elifazu, mũrũ wa Esau, nake agĩgĩciarĩra Elifazu Amaleki; acio nĩo maarĩ ariũ a Ada mũka wa Esau.Nao aya nĩo ariũ a Reueli; nĩ Nahathu, na Zera, na Shama, na Miza; acio nĩo maarĩ ariũ a Basemathu mũka wa Esau.Nao aya nĩo maarĩ ariũ a mũka ũcio wa Esau wetagwo Oholibama, mwarĩ wa Ana, ũrĩa warĩ mwarĩ wa Zibeoni; we aaciarĩire Esau Jeushu, na Jalamu, na Kora.Nao aya nĩo anene a ita thĩinĩ wa ariũ a Elifazu, irigithathi rĩa Esau; nĩ mũnene Temani, na mũnene Omari, na mũnene Zefo, na mũnene Kenazu,na mũnene Kora, na mũnene Gatamu, o na mũnene Amaleki; acio nĩo anene a ita arĩa Elifazu aaciarĩire bũrũri wa Edomu; na nĩo maarĩ ariũ a Ada.Nao aya nĩo ariũ a Reueli wa Esau; nĩ mũnene Nahathu, na mũnene Zera, na mũnene Shama, na mũnene Miza; acio nĩo anene a ita arĩa Reueli aaciarĩire bũrũri wa Edomu, nao nĩo maarĩ ariũ a Basemathu mũka wa Esau.Nao ariũ a Oholibama, mũka wa Esau, nĩ aya: nĩ mũnene Jeushu, na mũnene Jalamu, na mũnene Kora; acio nĩo anene arĩa maaciarirũo nĩ Oholibama, mũka wa Esau, mwarĩ wa Ana.Acio othe nĩ ariũ a Esau, na nĩo anene ao a ita; nake Esau ũcio nowe Edomu.Nao aya nĩo ariũ a Seiru, Mũhori, o andũ arĩa maarĩ ene bũrũri ũcio: nĩ Lotani, na Shobali, na Zibeoni, na Ana,na Dishoni, na Ezeri, na Dishani; acio nĩo anene a ita arĩa maaciarirũo nĩ Ahori, ciana cia Seiru, cia kũu bũrũri wa Edomu.Nacio ciana cia Lotani nĩ Hori, na Hemamu, na mwarĩ wa nyina na Lotani nĩ Timina.Nacio ici nĩcio ciana cia Shobali: nĩ Alivani, na Manahathu, na Ebali, na Shefo, na Onamu.Nacio ici nĩcio ciana cia Zibeoni: nĩ Aia, na Ana, nake Ana ũcio nĩwe wonire ithima cia maĩ mahiũ werũ-inĩ, akĩrĩithia ndigiri cia ithe Zibeoni.Nacio ici nĩcio ciana cia Ana: nĩ Dishoni, na Oholibama mwarĩ wa Ana.Nacio ici nĩcio ciana cia Dishoni: nĩ Hemudani, na Eshibani, na Ithirani, na Cherani.Nacio ici nĩcio ciana cia Ezeri: nĩ Bilihani, na Zaavani, na Akani.Nacio ciana cia Dishani nĩ ici: nĩ Uzu, na Arani.Nao aya nĩo anene a ita arĩa maaciarirũo nĩ Ahori: nĩ mũnene Lotani, na mũnene Shobali, na mũnene Zibeoni, na mũnene Ana,na mũnene Dishoni, na mũnene Ezeri, na mũnene Dishani; acio nĩo anene a ita arĩa moimire kũrĩ Ahori, o ta ũrĩa anene a ita ao maatariĩ kũu bũrũri wa Seiru.Nao aya nĩo athamaki arĩa maathamakaga bũrũri wa Edomu, o mbere ciana cia Isiraeli itanagĩa na mũthamaki wacio o na ũmwe.Bela, mũrũ wa Beori, nĩwe wathamakaga Edomu, na itũũra rĩake rĩetagwo Dinihaba.Bela agĩgĩkua, nake Jobabu, mũrũ wa Zera, wa handũ hetagwo Bozira, agĩthamaka ithenya rĩake.Jobabu ũcio agĩgĩkua, nake Hushamu wa bũrũri wa Atemani agĩthamaka ithenya rĩake.Hushamu agĩgĩkua, nake Hadadi, mũrũ wa Bedadi, ũrĩa wahũrire Amidiani kũu werũ wa Moabi akĩmatoria, agĩthamaka ithenya rĩake; narĩo itũũra rĩake rĩetagwo Avithu.Hadadi agĩgĩkua, nake Samala, wa kũrĩa gwetagwo Masereka, agĩthamaka ithenya rĩake.Samala agĩgĩkua, nake Shauli wa kũrĩa gwetagwo Rehobothu, o kũu gũkuhĩ na rũũĩ rũa Farati, agĩthamaka ithenya rĩake.Shauli agĩgĩkua, nake Baali-hanani, mũrũ wa Akibori agĩthamaka ithenya rĩake.Baali-hanani, mũrũ wa Akibori, agĩgĩkua, nake Hadari agĩthamaka ithenya rĩake; narĩo itũũra rĩake rĩetagwo Pau; na mũtumia wake etagwo Mehetabeli, mwarĩ wa Matiredi, ũrĩa warĩ mwarĩ wa Me-zahabu.Namo maya nĩmo marĩĩtwa ma anene a ita arĩa moimire harĩ Esau, o ta ũrĩa mbarĩ ciao ciatariĩ bũrũri ũcio, o na ta ũrĩa marĩĩtwa mao maatwaranĩte; nĩ mũnene Timina, na mũnene Aliva, na mũnene Jethethu,na mũnene Oholibama, na mũnene Ela, na mũnene Pinoni,na mũnene Kenazu, na mũnene Temani, na mũnene Mibizaru,na mũnene Magidieli, na mũnene Iramu; acio nĩo anene a ita a Edomu, o ta ũrĩa maatũũrĩte kũu bũrũri ũcio watuĩkĩte wao. Nake Esau ũcio nĩwe ithe wa Aedomu.Nake Jakubu agĩgĩtũũra bũrũri ũcio ithe aatũũrĩte e mũgeni, na nĩguo bũrũri wa Kanaani.Naguo ũhoro wa njiaro cia Jakubu nĩguo ũyũ: Jusufu e wa mĩaka ikũmi na mũgwanja-rĩ, aarĩithagia mbũri cia ithe me na ariũ a ithe; na aarĩ mwanake mũnyinyi wa thiritũ ya ariũ a Biliha, na ariũ a Zilipa, atumia a ithe; nake Jusufu agĩkĩhe ithe wao ũhoro wa ũrĩa acio angĩ maacukĩtwo.Na atĩrĩ, Isiraeli nĩendete Jusufu mũno gũkĩra ciana iria ingĩ ciake ciothe, nĩ ũndũ nĩwe mũriũ ũrĩa aaciarĩte e mũkũrũ; na nĩaamũtumithĩirie kanjũ wa rangi wa mĩthemba mĩingĩ.Nao ariũ arĩa angĩ a ithe makĩona atĩ ithe wao nĩamwendete gũkĩra acio angĩ othe, magĩkĩmũthũũra, na makĩremwo nĩ gũcoka kũmwarĩria na wega.Nake Jusufu agĩkĩrota kĩroto, akĩhe ariũ a ithe ũhoro wakĩo; nao magĩkĩrĩrĩria kũmũthũũra nĩ ũndũ wa ũhoro ũcio.Agĩkĩmera atĩrĩ, Ta thikĩrĩriai, ndamũthaitha, kĩroto gĩkĩ ndotete:atĩrĩrĩ, nĩ kuoha tũrohaga itĩya cia ngano tũrĩ mũgũnda; na atĩrĩ, gĩtĩya gĩakwa kĩrehanda na igũrũ, nacio itĩya cianyu irathiũrũrũkĩria gĩakwa na mbarĩ ciothe irakĩinamĩrĩra ikĩĩ’nyihĩrie.Nao ariũ a ithe magĩkĩmũũria atĩrĩ, Anga gũthamaka waya gũgĩtũthamakĩra wee? O na kana ũgagĩtwatha? Magĩgĩkĩrĩrĩria kũmũthũũra mũno nĩ ũndũ wa iroto ciake, o na nĩ ũndũ wa ndeto iria aaragia.Ningĩ akĩrota kĩroto kĩngĩ, agĩkĩhe ariũ a ithe ũhoro wakĩo, akiuga ũũ: Atĩrĩrĩi, rĩu ndĩ kũrota kĩroto kĩngĩ na nĩkĩo gĩkĩ, atĩrĩ, Riũa na mweri, o na njata ikũmi na ĩmwe, ikĩnyinamĩrĩra ciĩĩ’nyihĩrie.Nake Jusufu akĩĩra ithe, o na ariũ a ithe, ũhoro wakĩo; ithe agĩkĩmũkaania, akĩmũũria atĩrĩ, Kaĩ kĩroto kĩu ũrotete gĩgĩtariĩ atĩa? Anga niĩ, na nyũkwa, o na ariũ a thoguo twaya gũkũinamĩrĩra, wee?Ariũ a ithe magĩkĩmũiguĩra ũiru; no rĩrĩ, ithe agĩtũũra aigĩte kiugo kĩu ngoro.Ningĩ ariũ a ithe magĩgĩthiĩ kũrĩi-thia mbũri cia ithe wao mwena wa Shekemu.Nake Isiraeli akĩĩra Jusufu atĩrĩ, Githĩ ariũ a thoguo matirarĩithia mbũri Shekemu? Ta gĩũkĩre ngũtũme kũrĩ o. Nake Jusufu akĩmũcokeria, akiuga atĩrĩ, Niĩ ũyũ haha.Isiraeli agĩkĩmwĩra atĩrĩ, Ũkĩra ũkarore kana ariũ a thoguo makĩrĩ o ahoro, o na kana mbũri nacio ikĩrĩ o ho, ũcoke ũ’he ũhoro. Agĩkĩmũrekia, nake agĩkiuma kũu gĩtuamba kĩa Hebironi, agĩkinya Shekemu.Na rĩrĩ, mũndũ ũmwe agĩkĩmũkora agĩcanga kũu werũ-inĩ, agĩkĩmũũria atĩrĩ, Nĩ kĩ ũracaria?Jusufu agĩkĩmwĩra atĩrĩ, Nĩ ariũ a awa ndĩracaria; ta njĩrĩra harĩa mekũrĩithia.Nake mũndũ ũcio akĩmwĩra atĩrĩ, Nĩmaathiĩ maathenga haha, tondũ ndaigua makiuga atĩrĩ, Nĩtũthiĩi Dothani. Jusufu agĩkĩrũmĩrĩra ariũ a ithe, akĩmakora kũu Dothani.Nao magĩkĩmuona e haraya; na atanamakuhĩhĩria, makĩmũcirĩra, makiuga mamũũrage.Magĩkĩaranĩria, makiuga atĩrĩ, Onei mũnene wa iroto nĩagĩũkire!Rĩu-rĩ, kĩrekei tũmũũrage, tũmũikie irima rĩmwe rĩa marima maya, tũkoiga atĩrĩ, Nĩ nyamũ njũru ĩmũrĩĩte; tũgakĩona ũrĩa iroto ciake igakinya!Nake Reubeni aaigua ũhoro ũcio, akĩmũhonokia harĩ moko mao, akiuga atĩrĩ, Nĩtũtigei kũmũruta muoyo.Ningĩ Reubeni akĩmera atĩrĩ, Tigai gũita thakame; mũikiei irima rĩrĩ rĩĩ haha werũ-inĩ, no ti wega mũmũhutie na moko manyu. Nake oigire ũguo nĩ getha amũhonokie amũrute moko-inĩ mao, amũcokerie ithe.Na gũgĩkinya atĩrĩ, atĩ Jusufu aakinya harĩ ariũ a ithe, magĩkĩmwaũra kanjũ wake, o kanjũ ũcio wa rangi wa mĩthemba mĩingĩ ũcio ehumbĩte,magĩkĩmũnyita, makĩmũikia irima; narĩo irima rĩu rĩarĩ itheri, rĩtiarĩ maĩ thĩinĩ.Nao magĩikara thĩ marĩe irio; magĩgĩtiira maitho magĩcũthĩrĩria, makĩona Aishumaeli gĩkundi magĩthiĩ rũgendo, moimĩte Gileadi, marĩ na ngamĩra ciao ikuuĩte mahuti marĩa manungaga wega, na ubani, na ũũkĩ-wa-ngoma wĩtagwo manemane, magĩciikũrũkia macitware Misiri.Juda agĩkĩũria ariũ a ithe atĩrĩ, Hakĩrĩ kĩguni kĩrĩkũ tũngĩũraga mũrũ wa ithe witũ, tũhithe ũhoro wa thakame yake ĩrĩa tũitĩte?Ũkai tũmwenderie Aishumaeli aya tũtige kũmũhutia na moko maitũ; nĩ ũndũ nĩ mũrũ wa ithe witũ, na tũrĩ a mũthimo ũmwe nake. Nao ariũ a ithe magĩkĩmũigua.Naho hau maarĩ hagĩkĩhĩtũkĩra Amidiani a wonjorithia. Makĩmũgucia, makĩmũruta irima, makĩmwendia cekeri mĩrongo ĩĩrĩ cia betha harĩ Aishumaeli acio. Nao andũ acio magĩthiĩ na Jusufu makĩmũkinyia Misiri.Nake Reubeni aacoka irima-inĩ, agĩkĩona atĩ Jusufu ndarĩ irima; agĩtembũranga nguo ciake.Agĩcoka harĩ ariũ a ithe, akĩmera atĩrĩ, Mwana ũrĩa ndarĩ ho; na niĩ-rĩ, ngũkĩgera kũ?Magĩkĩoya kanjũ wa Jusufu, magĩthĩnja thenge, makĩũtobokia thakame-inĩ yayo;magĩgĩtwarithia kanjũ ũcio wa rangi wa mĩthemba mĩingĩ makĩũhirĩra ithe wao; makĩmwĩra atĩrĩ, Kanjũ ũyũ nĩ kuona twawona; rĩu ta no kĩmenye kana nĩguo kanjũ wa mũrũguo, kana tiguo.Nake Jakubu akĩũmenya, akiuga atĩrĩ, Ti-itherũ nĩguo kanjũ wa mũrũ wakwa; nĩ nyamũ njũru ĩmũrĩĩte; hatirĩ nganja Jusufu nĩ mũtinangie nĩ nyamũ.Jakubu agĩgĩtembũranga nguo ciake, akĩĩhotora tama wa ikũnia njohero, agĩkĩrĩrĩra mũriũ matukũ maingĩ.Nao ariũ ake othe, na airĩtu ake othe, magĩũkĩra makamũkirie maithori; no akĩrega gũkirio, akiuga atĩrĩ, Aca-ni, ngũtũũra ndĩ o na maithori o nginya rĩrĩa ngathikwo, nũmĩrĩre mũrũ wakwa o kũu Kwa-ngoma. Ithe agĩkĩmũrĩrĩra.Nao Amidiani acio magĩkĩendia Jusufu kũu Misiri, makĩmwenderia Potifaru, mũnene wa athigari a kũrangĩra korokoro, wehokeirũo wĩra wa nyũmba ya Firauni.Na rĩrĩ, gũgĩkinya atĩrĩ, atĩ o matukũ-inĩ macio Juda agĩikũrũka oimĩte kũrĩ ariũ a ithe, agĩthiĩ kwa mũndũ wa Adulamu wetagwo Hira.Nakuo kũu Juda akĩona mũirĩtu wa Shua, Mũkanaani, nake akĩmũhikia, akĩonana nake.Nake mũndũ-wa-nja ũcio agĩkĩgĩa ihu, agĩciara kahĩĩ, agĩgatua Eri.Ningĩ akĩgĩa ihu rĩngĩ, agĩciara kahĩĩ kangĩ agĩgatua Onani.Agĩcoka agĩciara kahĩĩ o kangĩ agĩgatua Shela, nake Juda aatũũrĩte Chezibu hĩndĩ ĩrĩa mũka ũcio aaciarire kahĩĩ kau.Juda agĩkĩgũrĩra Eri, irigithathi rĩake, mũka, na etagwo Tamaru.Nake Eri ũcio mũrũ wa Juda wa irigithathi, nĩonagwo nĩ Jehova arĩ mwaganu; Jehova agĩkĩmũũraga.Juda agĩkĩĩra Onani atĩrĩ, Thiĩ ũkonane na mũka wa mũrũ wa nyũkwa, ũmwĩke o ta ũrĩa mũrũ wa nyina na mũndũ aagĩrĩirũo nĩ gwĩka mũka wa mũrũ wa nyina; nĩguo ũcokerie mũrũ wa nyũkwa rũciaro.Nake Onani agĩkĩmenya atĩ rũciaro rũu rũtigatuĩka rũake, tondũ ũcio rĩrĩa onana na mũka wa mũrũ wa nyina, agaita hinya wake thĩ, nĩ getha ndagacokerie mũrũ wa nyina rũciaro.Naguo ũndũ ũcio ekire ũkĩonwo wĩ mũũru nĩ Jehova, agĩkĩmũũraga o nake.Hĩndĩ ĩo Juda akĩĩra Tamaru, mũka wa mũriũ atĩrĩ, Tũũra gwa thoguo o ro ũguo wĩ wa ndigwa o nginya hĩndĩ ĩrĩa Shela, mũrũ wakwa, agakũra; nĩ ũndũ oigire atĩrĩ, Nĩ getha hihi o nake ndagakue, o ta ariũ a nyina. Tamaru agĩgĩtũũra gwa ithe mũciĩ.Na rĩrĩ, matukũ maathiathia, mwarĩ wa Shua, mũka wa Juda, agĩkua, nake Juda agĩkirio maithori, agĩcoka akĩambata agĩthiĩ Timina, akinye kũrĩ amuri guoya wa ng’ondu ciake, magĩgĩthiĩ na Hira mũratawe, ũcio wa Adulamu.Tamaru agĩkĩĩrũo atĩrĩ, Iciciaraguo nĩegũthiĩ Timina kũmurithia ng’ondu ciake guoya.Nake mũndũ-wa-nja ũcio akĩruta nguo ciake cia mũthemba wa atumia a ndigwa, akĩĩhumba uthiũ, akĩĩrigicĩria tama mwĩrĩ, agĩgĩikara thĩ hingo-inĩ gĩa itũũra rĩa Enaimu, rĩrĩa rĩahĩtũkagĩrũo gũgĩthio Timina, nĩ ũndũ nĩonire atĩ rĩu Shela nĩ mũiganu, na ndaheo we amũthambie.Rĩrĩa Juda aakĩonire mũka ũcio, agĩĩciria nĩ mũka wa maraya, nĩ ũndũ nĩehumbĩte ũthiũ.Agĩgĩthiĩ harĩ we hau mũkĩra-inĩ wa njĩra, akĩmwĩra atĩrĩ, Ndagũthaitha ũnjĩtĩkĩrie nyonane nawe; nĩ gũkorũo ndaamenyaga atĩ mũka ũcio nĩwe warĩ mũka wa mũriũ. Mũka ũcio agĩkĩmũũria atĩrĩ, Ũkũ’he kĩ, nĩ getha wonane na niĩ?Juda agĩkĩmwĩra atĩrĩ, Nĩngũkũrehithĩrie kori ka mbũri cia rũũru rũakwa. Nake mũndũ-wa-nja ũcio akĩmũũria atĩrĩ, Nĩũkũndigĩra kĩndũ o nginya rĩrĩa ũrĩgĩkũũra?Juda agĩkĩmũũria atĩrĩ, Ũkwenda ngũtigĩre kĩ? Nake mũka ũcio akiuga atĩrĩ, Ndigĩra gĩcũhĩ gĩaku kĩu kĩĩ na rũũri rũaku, hamwe na kĩrengeri gĩakĩo, o na rũthanju rũu ũnyitĩte na guoko gwaku. Juda agĩkĩmũtigĩra indo icio, magĩkĩonana, mũka ũcio agĩkĩgĩa ihu rĩake.Mũka ũcio agĩgĩũkĩra agĩĩthiĩra, akĩĩhumbũria ũthiũ, agĩcoka akĩĩhumba nguo ciake cia mũthemba wa atumia a ndigwa.Nake Juda agĩkĩmũtwarithĩria kori ka mbũri na mũndũ ũcio wa Adulamu, mũratawe, nĩ getha agakũũre he mũka ũcio indo iria aamũtigĩire; no ndaigana kũmuona.Agĩgĩcoka akĩũria andũ a hau atĩrĩ, Iraya rĩa gũkũ Enaimu, rĩrĩa rĩrarĩ mũkĩra-inĩ wa njĩra rĩĩ ha? Nao makiuga atĩrĩ, Haha hatirĩ haagĩa iraya.Mũndũ ũcio agĩgĩcoka kwĩ Juda, akĩmwĩra atĩrĩ, Ndinona mũka ũcio, ningĩ andũ a hau manjĩrire atĩrĩ, Haha hatirĩ haagĩa iraya.Juda agĩkiuga atĩrĩ, Reka rĩĩthiĩre na indo icio, nĩ getha hihi tũtikae kũmeneka; ndũgũkĩona nĩngũrĩtwarithĩirie kori gaka, warĩaga.Na gũgĩkinya atĩrĩ, atĩ mĩeri ĩtatũ yathira, Juda akĩheo ũhoro, akĩĩrũo atĩrĩ, Tamaru, mũka wa mũrũguo, nĩahũrĩte maraya; na e na ihu rĩa ũmaraya. Juda agĩkiuga atĩrĩ, Mũrutei acinwo.Na rĩrĩ, aarutwo-rĩ, akĩrekania kũrĩ iciciarawe akerũo atĩrĩ, Mũndũ ũrĩa mwene indo ici, nĩwe wa’hirire ihu; ningĩ akiuga akerũo ũũ: Tuĩria indo ici ũmenye mwene, nacio nĩ gĩcũhĩ gĩkĩ, na kĩrengeri gĩkĩ, o na rũthanju rũrũ.Juda agĩgĩ-cimenya, akiuga atĩrĩ, Hĩ! Mũka ũyũ nĩ mũthingu kũrĩ niĩ; nĩ ũndũ ndiigana kũmũhe Shela, mũrũ wakwa, amũthambie. Nake ndaacokire kuonana nake rĩngĩ o na rĩ.Na gũgĩkinya atĩrĩ, atĩ rĩrĩa aarũmagwo, gũgĩkorũo atĩ ihu rĩu aarĩ narĩo nĩ rĩa mahatha.Ningĩ gũgĩkinya atĩrĩ, atĩ hĩndĩ ĩo aarũmagwo, mwana ũmwe akiumia guoko; nake mũciarithania akĩoya uthi wa rangi wa gakarakũ, akĩwoherera guoko gwake, akiuga atĩrĩ, Ũyũ nĩwe woima mbere.Na gũgĩkinya atĩrĩ, atĩ aacokia guoko-rĩ, mũrũ wa nyina akiuma; nake mũciarithania akiuga atĩrĩ, Hĩ! Wĩtuĩrĩire njĩra ya kuuma nĩ ũndũ kĩ? Tondũ ũcio agĩtuwo Perezu.Na thutha wa ũguo mũrũ wa nyina o nake akiuma, o we ũcio warĩ na uthi wa rangi gakarakũ guoko, agĩgĩĩtwo Zera.Na rĩrĩ, Jusufu agĩikũrũkio, agĩkinyio Misiri; nake Potifaru, Mũmisiri ũmwe wa Firauni, ũrĩa wehokeirũo wĩra wa nyũmba yake, na agatuwo mũnene wa athigari a kũrangĩra korokoro, akĩmũgũra harĩ Aishumaeli acio maamũikũrũkĩtie kuo.Na rĩrĩ, Jehova aarĩ hamwe na Jusufu, namo maũndũ marĩa ekaga makagaacĩra, agĩgĩtũũra o kũu nyũmba ya Mũmisiri ũcio, mwathi wake.Ningĩ mwathi wake akĩona atĩ Jehova e hamwe na Jusufu, na atĩ Jehova nĩaatũmaga maũndũ mothe marĩa ekaga magaacĩre.Jusufu agĩgĩĩtĩkĩrĩka nĩ Potifaru, agĩkĩmũtungatĩra, nake Potifaru agĩkĩmũtua mũrori wa nyũmba yake, agĩkĩmũnengera indo ciake ciothe iria aarĩ nacio acirorage.Na gũgĩkinya atĩrĩ, atĩ gwata hĩndĩ ĩrĩa aamũtuire mũrori wa nyũmba yake, o na wa indo ciothe iria aarĩ nacio, Jehova akĩrathima nyũmba ya Mũmisiri ũcio nĩ ũndũ wa Jusufu; nacio indo ciothe iria aarĩ nacio ikĩgĩa na kĩrathimo kĩa Jehova, o na irĩ nyũmba, kana mũgũnda.Nacio indo ciothe iria aarĩ nacio agĩciiga moko-inĩ ma Jusufu; na ndaarumbũyagia ũhoro wa kĩndũ o na kĩ kĩrĩa aarĩ nakĩo tiga o ũhoro wa irio iria aarĩaga. Nake Jusufu aarĩ mũthaka, na aarĩ kĩĩrorerũa.Na gũgĩkinya atĩrĩ, atĩ thutha wa maũndũ macio, mũka wa mwathi wa Jusufu akĩmũroria riitho, akĩmwĩra atĩrĩ, Koma na niĩ.Nowe akĩrega, agĩkĩĩra mũka wa mũmwathi ũũ; Atĩrĩrĩ, mwathi wakwa ndarũmbũragia kĩndũ o na kĩ kĩrĩa kĩĩ nyũmba ĩno, nĩ ũndũ nĩa’nengerete indo ciake ciothe ndĩcirorage,na gũtirĩ mũndũ ũngĩ mũnene kũrĩ niĩ mũciĩ ũyũ; ningĩ gũtirĩ kĩndũ o na kĩ andigĩrĩirie tiga o wee wiki, nĩ ũndũ wĩ mũtumia wake; kaĩ ingĩkĩhota atĩa gwĩka ũndũ ta ũcio mũnene ũguo wa waganu, o na njĩhie Ngai?Na gũgĩkinya atĩrĩ, atĩ o na harĩa aaragia na Jusufu mũthenya o mũthenya-rĩ, ndaigana kũmũigua, atĩ nĩguo akome nake, o na kana aikaranie nake.Na matukũ-inĩ o ro macio gũgĩkinya atĩrĩ, atĩ mũthenya ũmwe Jusufu agĩtonya nyũmba nĩguo akarute wĩra wake, na gũgĩkorũo gũtiarĩ mũndũ ũngĩ wa nyũmba ĩo warĩ kũu thĩinĩ.Mũtumia ũcio agĩkĩmũnyita nguo, akĩmwĩra atĩrĩ, Koma na niĩ; nake Jusufu agĩtiga nguo yake ĩĩ guoko gwake, akĩũra, akĩĩyumĩra.Na gũgĩkinya atĩrĩ, atĩ rĩrĩa onire atĩ Jusufu egũtiga nguo yake ĩĩ guoko gwake, ora, oima nja,agĩĩta andũ a nyũmba yake, akĩmera atĩrĩ, Ta kĩonei atĩ mũthuri wakwa aatũreheire Mũhibirania gũkũ oke atũnyarare; egũũkĩte kũrĩ niĩ atĩ nĩguo akome na niĩ, no niĩ ndoiga mbu;na gwatuĩka atĩrĩ, atĩ rĩrĩa aiguire ndaanĩrĩra ndoiga mbu, aatiga nguo yake harĩ niĩ, ora, oima nja.Mũtumia ũcio agĩkĩiga nguo ĩo o nginya hĩndĩ ĩrĩa mwathi wa Jusufu aainũkire.Nake akĩmũhe ũhoro, akiuga ũũ: Atĩrĩrĩ, ndungata ĩrĩa yaku ya Mũhibirania watũrehereire ĩgũũkĩte kũrĩ niĩ ĩ’nyarare;na gwakinya atĩrĩ, atĩ rĩrĩa nyanĩrĩire ndoiga mbu, yatiga nguo yayo harĩ niĩ, yora, yoima nja.Gũgĩkinya atĩrĩ, atĩ hĩndĩ ĩrĩa mwathi wa Jusufu aaiguire ndeto icio cia mũtumia wake, rĩrĩa aamwĩraga ũũ: Ndungata yaku ĩnjĩkĩte ũna na ũna, akĩrakara mũno.Mwathi ũcio wa Jusufu agĩkĩmũnyita, akĩmũikia korokoro-inĩ, o kũrĩa andũ arĩa ohe a mũthamaki maaikagio; agĩgĩikara kũu korokoro-inĩ.No rĩrĩ, Jehova aarĩ hamwe na Jusufu, agĩkĩmwĩka maũndũ mega ma ũtugi, agĩtũma etĩkĩrĩke nĩ mũnene ũrĩa waroraga andũ arĩa ohe.Nake mũnene ũcio agĩtigĩra Jusufu ũrori wa andũ othe arĩa maarĩ kũu korokoro-inĩ; naguo wĩra ũrĩa wothe warutagwo kũu, nĩ Jusufu waũrutithagia.Ningĩ mũnene ũcio wa korokoro ndarĩ ũndũ o na ũrĩkũ aaroraga wa maũndũ marĩa maarĩ watho-inĩ wa Jusufu, nĩ ũndũ Jehova aarĩ hamwe nake; naguo ũndũ ũrĩa wothe ekaga, Jehova agĩtũma ũgaacĩre.Na gũgĩkinya atĩrĩ, atĩ thutha wa maũndũ macio mũndũ ũrĩa watwaragĩra mũthamaki wa Misiri gĩa kũnyua, na mũmũthondekeri mĩgate, makĩĩhia mwathi wao, mũthamaki ũcio wa Misiri, makĩmũrakaria.Firauni agĩkĩrakario mũno nĩ anene acio ake erĩ, mũnene ũcio wa arĩa maamũtwaragĩra gĩa kũnyua, na mũnene ũcio wa amũthondekeri mĩgate.Agĩkĩmarangithĩria kũu nyũmba-inĩ ya mũnene wa athigari arĩa maarangagĩra korokoro, o korokoro-inĩ ĩo Jusufu ohetwo.Nake mũnene ũcio akĩmanengera Jusufu amarorage, agĩkĩmatungatĩra, nao magĩgĩikara ihinda marangĩiruo.Na rĩrĩ, andũ acio erĩ, mũndũ ũcio watwaragĩra mũthamaki wa Misiri gĩa kũnyua, o na ũcio ũngĩ mũmũthondekeri mĩgate, o erĩ makĩrota iroto, ũtukũ o ro ũmwe, o mũndũ kĩroto gĩake; nakĩo kĩroto kĩa mũndũ o mũndũ kĩarĩ na mũtaũrĩre wakĩo kĩũmbe.Jusufu agĩkĩroka gũtonya harĩ o rũcinĩ, akĩmarora, magĩkĩonwo me na kĩeha.Nake akĩũria anene a Firauni acio arangĩre kũu nyũmba ya mwathi wake atĩrĩ, Nĩ kĩ gĩtũmĩte mũikare ta andũ me na kĩeha ũmũthĩ?Magĩkĩmwĩra atĩrĩ, Nĩ kĩroto tũrotete, na gũtirĩ mũndũ ũngĩhota gũgĩtaũra. Jusufu agĩkĩmera atĩrĩ, Ĩ githĩ ũtaũranĩri iroto ndũkoniĩ Ngai? Ta njĩrai kĩroto kĩu.Mũnene wa arĩa maatwaragĩra Firauni gĩa kũnyua agĩkĩĩra Jusufu kĩroto gĩake, akĩmwĩra atĩrĩ, Kĩroto-inĩ gĩakwa-rĩ, nĩ kuona nyonire mũthabibu wĩ mbere yakwa;naguo mũthabibu ũcio uuma na honge ithatũ, naguo waikara ta wathundũra waruta kĩro, nakĩo kĩro kĩarĩkia kuoneka-rĩ, imanjika cia thabibu cierua, ciatuĩka thabibu njĩru;na niĩ ndakorũo ’nyitĩte gĩkombe kĩa Firauni na guoko gwakwa; nacio thabibu icio ndacitua, ndacihihĩrĩra gĩkombe-inĩ kĩa Firauni, ndamũnengera, anyite na guoko gwake.Jusufu agĩkĩmwĩra atĩrĩ, Ũtaũri wakĩo nĩ ũyũ: honge icio ithatũ-rĩ, nĩ mĩthenya ĩtatũ;mũira wa mĩthenya ĩo ĩtatũ ĩthire-rĩ, Firauni nĩegugũtũũgĩria, agũcokie wĩra-inĩ waku, ũcoke kũnengera Firauni gĩkombe anyite na guoko gwake, o ta ũrĩa ũrekaga tene rĩrĩa ũrarĩ mũmũtwarĩri gĩa kũnyua.No rĩrĩ, ndagũthaitha ũkandirikana hĩndĩ ĩrĩa ũkona wega, ũnjĩke ũndũ mwega wa ũtugi, ũngwete he Firauni, ũndutithie nyũmba ĩno;nĩ ũndũ ti-itherũ, nĩ kũiyũo ndaiyirũo, ngĩrutwo bũrũri wa Ahibirania, na ningĩ gũkũ gũtirĩ ũndũ o na ũrĩkũ ndekire wa gũtũma njikio korokoro-inĩ.Na rĩrĩ, mũnene wa athondeki mĩgate ona atĩ gũtaũrũo gwa kĩroto kĩu nĩ kwega, akĩĩra Jusufu atĩrĩ, Niĩ o na niĩ ngĩrota-rĩ, nĩ kuona nyonire ikabu ithatũ cia mĩgate mĩerũ ii mũtwe ndĩcikuuĩte,na rĩrĩ, gĩkabu kĩrĩa gĩkũrigĩtie igũrũ kiuma na mĩgate ya mĩthemba yothe, ĩthondekeirũo Firauni, nacio nyamũ cia mathagu ikamĩrĩaga ĩrĩ gĩkabu-inĩ kĩu, igũrũ rĩa mũtwe wakwa.Jusufu agĩgĩcokia akiuga atĩrĩ, Ũtaũri wakĩo nĩ ũyũ: ikabu icio ithatũ-rĩ, nĩ mĩthenya ĩtatũ;mũira wa mĩthenya ĩo ĩtatũ ĩthire-rĩ, Firauni nĩegũgũtinithia mũtwe agũcuurie Mũtĩ igũrũ; nacio nyamũ cia mathagu ikũrĩe nyama ya mwĩrĩ waku.Na gũgĩkinya atĩrĩ, atĩ mũthenya wa ĩtatũ, ũrĩa warĩ wa iciarĩro rĩa Firauni, wakinya, akĩrugithĩria ndungata ciake ciothe gĩathĩ; hĩndĩ ĩo agĩkĩririkana mũnene wa arĩa maamũtwaragĩra gĩa kũnyua, o na mũnene wa amũthondekeri mĩgate, a thiritũ ya ndungata ciake.Agĩgĩcokia mũnene wa arĩa maamũtwaragĩra gĩa kũnyua wĩra-inĩ wake wa kũmũtwarĩra gĩa kũnyua; mũndũ ũcio agĩgĩcoka kũnengera Firauni gĩkombe, akĩnyite na guoko;no rĩrĩ, mũnene wa andũ arĩa amũthondekeri mĩgate, akĩmũcuuria mũtĩ igũrũ o ta ũrĩa Jusufu aamataũrĩire.No rĩrĩ, mũnene ũcio wa arĩa maamũtwaragĩra gĩa kũnyua ndaigana kũririkana Jusufu, no nĩaariganĩirũo nĩwe.Na gũgĩkinya atĩrĩ, atĩ mĩaka ĩĩrĩ mĩgima yathira, Firauni akĩrota kĩroto, agĩkĩona ta arĩ kũrũgama aarũgamĩte rũũĩ-inĩ.Naruo rũũĩ-inĩ rũu thĩinĩ hagĩkĩonwo hoimĩra ng’ombe mũgwanja njega na noru mũno, igĩitĩka kũrĩa nyeki ya rũũĩ-inĩ.Na atĩrĩrĩ, thutha wa ng’ombe icio, hagĩcoka hakiumĩra ng’ombe ingĩ mũgwanja hĩnju mũno, itarĩ njega, igĩkĩrũgama hakuhĩ na ng’ombe icio ingĩ hũgũrũrũ-inĩ cia rũũĩ.Nacio ng’ombe icio itarĩ njega, hĩnju mũno, ikĩrĩa ng’ombe icio ingĩ mũgwanja njega na noru. Nake Firauni agĩgĩũkĩra toro.Ningĩ agĩgĩcoka agĩkoma, akĩrota ihinda rĩa kerĩ; na atĩrĩrĩ, hakĩonwo haagĩa magira mũgwanja mega, maiyũrĩte ngano, maciarĩtwo nĩ mũtĩ ũmwe wa ngano.Na atĩrĩrĩ, hagĩcoka hakiumĩra magira mangĩ mũgwanja ma ngano mahũthũ momanĩrĩru, macinĩtwo nĩ rũhuho rũa mwena wa irathĩro.Namo magira macio mahũthũ momanĩrĩru makĩmeria macio mũgwanja mega maiyũire ngano. Firauni agĩgĩũkĩra, agĩkora nĩ kĩroto.Na gũgĩkinya atĩrĩ, atĩ rũcinĩ, ngoro yake ĩgĩtangĩka, akĩrekania agĩĩtithia ago othe a Misiri, o na andũ arĩa othe ogĩ a kuo, Firauni agĩkĩmera iroto ciake; no rĩrĩ, gũtirĩ mũndũ o na ũmwe wahotire gũcitaũrĩra Firauni.Hĩndĩ ĩo mũnene wa arĩa maatwaragĩra Firauni gĩa kũnyua akĩmwarĩria, akĩmwĩra atĩrĩ, Hĩ! Ũmũthĩ nĩguo ndaririkana mahĩtia makwa.He hĩndĩ ĩmwe Firauni aarakarĩtio nĩ ndungata ciake, na niĩ akĩnangithĩria nyũmba-inĩ ya mũnene wa korokoro, hamwe na mũnene wa amũthondekeri mĩgate.Na rĩrĩ, ũtukũ o ro ũmwe ithuerĩ tũkĩrota iroto, nakĩo kĩroto kĩa mũndũ o mũndũ kĩarĩ na mũtaũrĩre wakĩo kĩũmbe.Nakuo kũu twarĩ na mwanake Mũhibirania warĩ ndungata ya mũnene ũcio wa athigari acio arangĩri; na ithuĩ tũkĩmũhe ũhoro wa iroto ciitũ, nake agĩcitaũranĩra, o ta ũrĩa ũtaũri wa kĩroto kĩa mũndũ o mũndũ watariĩ.Na gũgĩkinya atĩrĩ, atĩ o ta ũrĩa aatũtaũrĩire iroto ciitũ, ũguo noguo gwakinyire; nĩ ũndũ niĩ nĩndacokirio wĩra-inĩ wakwa, nake ũcio ũngĩ agĩcuurio mũtĩ igũrũ.Nake Firauni agĩkĩrekania, agĩĩtithia Jusufu; nao andũ makĩmũgĩra narua mamũrutĩte kũu korokoro-inĩ; nake Jusufu agĩkĩĩenja, akĩruta nguo iria ehumbĩte agĩĩkĩra ingĩ, agĩgĩthiĩ, agĩtonya he Firauni.Nake Firauni akĩĩra Jusufu atĩrĩ, Nĩ kĩroto ndotete, na gũtirĩ mũndũ ũhotete gũgĩtaũra; nayo ngumo yaku nĩĩnginyĩire, ngerũo atĩ ũngĩigua kĩroto wahota gũgĩtaũra.Jusufu agĩgĩcokeria Firauni akĩmwĩra atĩrĩ, Ũhoro ũcio nduumaga harĩ niĩ, niĩ mwene; Ngai nĩwe ũgũcokeria Firauni ũhoro wa gũtũma agĩe na ũhoreri.Firauni agĩkĩĩra Jusufu atĩrĩ, Kĩroto-inĩ gĩakwa-rĩ, nĩ kũrũgama ndĩrarũgamĩte hũgũrũrũ-inĩ cia rũũĩ;na atĩrĩrĩ, rũũĩ-inĩ rũu haroimĩra ng’ombe mũgwanja kuo thĩinĩ, noru na njega mũno; nacio iraitĩka kũrĩa nyeki ya rũũĩ-inĩ;na thutha wa icio haroimĩra ng’ombe ingĩ mũgwanja hinyaru, itarĩ njega o na hanini, na ndirĩ ndona ingĩ tacio njũru ũguo bũrũri wa Misiri wothe;nacio ng’ombe icio mũgwanja hĩnju mũno, itarĩ njega, irarĩa ng’ombe icio mũgwanja noru cia mbere;na ciarĩkia gũcirĩa-rĩ, gũtingĩmenyeka atĩ nĩicirĩĩte, no ikonagwo irĩ njũru o ta ũrĩa iratariĩ mbere. Ndĩragĩũkĩra toro.Ningĩ o ngĩrota-rĩ, ndĩrona magira mũgwanja mega, maiyũrĩte ngano, makĩmera mũtĩ-inĩ ũmwe wa ngano;na atĩrĩrĩ, haracoka haramera magira mangĩ mũgwanja mahũthũ momanĩrĩru, macinĩtwo nĩ rũhuho rũa mwena wa irathĩro,namo magira macio mahũthũ momanĩrĩru marameria magira macio mũgwanja mega, maramanina biũ; na niĩ ndĩrahe ago ũhoro wa kĩroto kĩu, no hatirĩ mũndũ o na ũmwe ũrahotire kũndaũrĩra.Nake Jusufu agĩkĩĩra Firauni atĩrĩ, Kĩroto kĩa Firauni no kĩmwe. Ũndũ ũrĩa Ngai akiriĩ gwĩka nĩguo oimbũrĩire Firauni.Ng’ombe icio njega mũgwanja-rĩ, nĩ mĩaka mũgwanja, o namo magira macio mũgwanja-rĩ, no mĩaka mũgwanja; kĩroto kĩu no kĩmwe.Nacio ng’ombe icio mũgwanja hĩnju, itarĩ njega, o icio ciokire thutha wa icio ingĩ-rĩ, nĩ mĩaka mũgwanja, o namo magira macio mũgwanja momĩtio nĩ rũhuho rũa irathĩro marĩ matheri matarĩ kĩndũ-rĩ, megũtuĩka mĩaka mũgwanja ya ng’aragu.Ũguo noguo gũtariĩ, atĩ maũndũ marĩa Ngai akiriĩ gwĩka nĩmo onetie Firauni o ta ũguo ndamwĩra.Atĩrĩrĩ, nĩgũgũũka mĩaka mũgwanja ya bũthi mũnene bũrũri wothe wa Misiri;na thutha wayo, nĩhagacoka hoke mĩaka ĩngĩ mũgwanja ya ng’aragu, naguo bũthi ũcio wothe nĩũkariganĩra bũrũri wa Misiri, nayo ng’aragu ĩo nĩĩkanina bũrũri ũyũ biũ;na gũtikagĩa kĩmenyithia o na kĩmwe bũrũri ũyũ gĩa atĩ kwarĩ bũthi, nĩ ũndũ wa ng’aragu irĩa ĩgacoka gũũka thutha, nĩ gũkorũo nĩĩkaneneha mũno.Na rĩrĩ, gĩtũmi kĩa Firauni arotithio ũndũ ũcio kerĩ-rĩ, nĩ ũndũ atĩ Ngai nĩatuĩte na ma atĩ nĩekũwĩka, na nĩekũũhingia o narua.Tondũ ũcio, Firauni nĩacarie mũndũ mũbarĩrĩri maũndũ, na mũũgĩ, amũtue mũrori wa bũrũri wa Misiri.Firauni nĩeke ũguo, ningĩ atue andũ amwe atabarĩri maũndũ ma bũrũri, nĩguo metagie gĩcunjĩ gĩa ithano kĩa irio cia bũrũri wa Misiri ihinda rĩa mĩaka ĩo mũgwanja ya bũthi.Nao macokererie irio ciothe cia mĩaka ĩo mũgwanja mĩega ĩgũũka, mahae ngano, mamĩige watho-inĩ wa Firauni ya gũgatuĩka irio cia matũũra; na macimenyerere.Nacio irio icio nĩcio igatuĩka mũthithũ wa bũrũri nĩ ũndũ wa mĩaka ĩo mũgwanja ya ng’aragu, ĩrĩa ĩkagĩa bũrũri wa Misiri; nĩ getha bũrũri ndũkanathire nĩ ng’aragu.Naguo ũndũ ũcio ũkĩonwo ta ũrĩ mwega nĩ Firauni, o na ndungata ciake ciothe.Firauni agĩkĩũria ndungata ciake atĩrĩ, Anga twakĩhota kuona mũndũ ũngĩ ũtariĩ ta ũyũ, wĩ na roho wa Ngai thĩinĩ wake?Firauni agĩkĩĩra Jusufu atĩrĩ, Tondũ Ngai nĩakuonetie maũndũ maya mothe-rĩ, nguuga atĩrĩ, atĩ hihi gũtirĩ mũndũ ũngĩ mũbarĩrĩri maũndũ na mũũgĩ gũgũkĩra.Tondũ ũcio wee nĩwe ũgũtuĩka mũrori wa nyũmba yakwa, nao andũ akwa othe marĩathagwo nĩwe o ta ũrĩa ũriugaga; ũndũ ngũgũkĩra naguo no gũikarĩra gĩtĩ-gĩa-ũthamaki.Nake Firauni agĩkĩĩra Jusufu atĩrĩ, Ta one atĩ nĩndagũtua mũrori wa bũrũri wothe wa Misiri.Firauni agĩkĩruta gĩcũhĩ kĩa rũũri rũake guoko, agĩgĩĩkĩra guoko kwa Jusufu, na akĩmũhumba nguo cia gatani njega, agĩcoka akĩmwĩkĩra kĩrengeri gĩa thahabu ngingo,na agĩtua atĩ athiage ahaicĩte ngari yake ya kerĩ, nakuo mbere yake kwanagĩrĩrũo gũkoigwo atĩrĩ, Turiai ndu. Firauni agĩkĩmũtua mũrori wa bũrũri wothe wa Misiri.Ningĩ Firauni akĩĩra Jusufu atĩrĩ, Niĩ nĩ niĩ Firauni, na nguuga atĩrĩ, atĩ bũrũri ũyũ wa Misiri wothe, gũtirĩ mũndũ ũkoya guoko gwake na igũrũ, o na kana kũgũrũ gwake, tiga o etĩkĩrĩtio nĩwe.Nake Firauni agĩtua Jusufu rĩĩtwa, akĩmwĩta Zafenathu-panea; ningĩ akĩmũhe Asenathu, mwarĩ wa Potifera, mũthĩnjĩri-ngai wa kũu Onu, atuĩke mũka. Nake Jusufu agĩgĩcanga bũrũri wothe wa Misiri.Na hĩndĩ ĩo aarũgamĩte mbere ya Firauni, mũthamaki wa Misiri, aarĩ wa mĩaka mĩrongo ĩtatũ. Jusufu agĩkiuma he Firauni agĩtuĩkanĩria ng’ongo ciothe cia bũrũri wa Misiri.Na rĩrĩ, mĩaka ĩo mũgwanja ya bũthi bũrũri ũcio ũgĩciara irio nyingĩ igĩkĩrĩrĩria.Nacio irio ciothe cia bũrũri wa Misiri cia mĩaka ĩo mũgwanja-rĩ, Jusufu agĩcicokereria, agĩcihaithia makũmbĩ ma matũũra-inĩ; irio cia mĩgũnda ĩrĩa yarigicĩirie itũũra o itũũra, icio-rĩ, agĩcihaithia o ro itũũra-inĩ rĩu.Jusufu agĩkĩhaithia ngano nyingĩ mũno o ta mũthanga wa iria-inĩ, o nginya akĩya gũtiga kũmĩgera, nĩ ũndũ ndĩagerekaga.Ningĩ Jusufu agĩciarĩrũo tũhĩĩ twĩrĩ mĩaka ĩo ya ng’aragu ĩtanakinya, tũgĩgĩciarũo nĩ Asenathu, mwarĩ wa Potifera, mũthĩnjĩri-ngai wa Onu.Nako ka irigithathi Jusufu agĩgatua Manase, akiuga atĩrĩ, Nĩ tondũ Ngai nĩatũmĩte ndiganĩrũo nĩ mathĩna makwa mothe, o na nyũmba ya baba yothe.Nako ga itiema agĩgatua Efiraimu, agĩkiuga atĩrĩ, Nĩ tondũ Ngai nĩatũmĩte ngĩe na rũciaro ndĩ bũrũri ũrĩa ’nyarirĩkĩire.Nayo mĩaka ĩo mũgwanja ya bũthi ũcio warĩ Misiri ĩgĩgĩthira,mĩaka ĩo mũgwanja ya ng’aragu ĩkĩambĩrĩria gũũka, o ta ũrĩa Jusufu oigĩte; na mabũrũri mothe magĩkĩgĩa ng’aragu, no kũu bũrũri wa Misiri guothe kwarĩ irio.Na rĩrĩ, hĩndĩ ĩrĩa andũ othe a bũrũri wa Misiri maaitĩkire kũhũta mũno, magĩkaĩra Firauni amahe irio; nake Firauni akĩĩra Amisiri othe atĩrĩ, Thiĩi kwĩ Jusufu, na ũrĩa arĩmwĩra-rĩ, ĩkai guo.Nayo ng’aragu ĩo-rĩ, ĩkĩgĩa kũndũ guothe thĩ; nake Jusufu akĩhingũra nyũmba ciothe iria ciaigĩtwo mũthithũ, akĩenderia Amisiri irio; nayo ng’aragu ĩkĩneneha mũno bũrũri wa Misiri.Nao andũ a mabũrũri mothe magĩthiĩ Misiri kũrĩ Jusufu, makagũre irio; nĩ ũndũ ng’aragu nĩyanenehete mũno kũndũ guothe thĩ.Na rĩrĩ, rĩrĩa Jakubu aamenyire atĩ Misiri kwĩ irio, akĩũria ariũ ake atĩrĩ, Nĩ-kĩ gĩgũtũma mũtũũre mũcũthanĩrĩirie o ro ũguo?Agĩkiuga ũũ: Atĩrĩrĩ, nĩnjiguĩte atĩ Misiri kwĩ irio, gĩũkĩrei mũikũrũke kuo mũgatũgũrĩre irio, nĩ getha tũtũũre muoyo, tũtigakue.Nao ariũ a ithe na Jusufu, andũ ikũmi, magĩikũrũka, magĩthiĩ kũgũra ngano Misiri.No rĩrĩ, Jakubu ndaigana kũreka Benjamini, mũrũ wa nyina na Jusufu, athiĩ hamwe na ariũ a ithe; nĩ ũndũ oigire atĩrĩ, Nĩ getha hihi ndakae kuona ũũru.Na rĩrĩ, ariũ a Isiraeli magĩgĩtwarana na arĩa maathiaga kũgũra irio, nĩ gũkorũo kũu bũrũri wa Kanaani kwarĩ ng’aragu.Nake Jusufu nĩwe wakĩrĩ barũthi wa bũrũri wa Misiri, na nĩwe wendagĩria andũ othe a bũrũri ũcio irio; nao ariũ a ithe na Jusufu magĩgĩthiĩ makĩmũinamĩrĩra, magĩturumithia mothiũ mao thĩ.Jusufu agĩkĩona ariũ a ithe, akĩmamenya, no akĩmerigithia, akĩmaarĩria ta ekũmagũũthũkĩra, akĩmoria atĩrĩ, Muumĩte kũ? Nao makiuga atĩrĩ, Tuumĩte bũrũri wa Kanaani, tũgoka kũgũra irio.Nake Jusufu nĩaakĩmenyaga ariũ acio a ithe, no-o matiamũmenyaga.Jusufu agĩkĩririkana iroto iria aarotire imakoniĩ, akĩmera atĩrĩ, Mũrĩ athigani; mũũkĩte kũmenya ũrĩa bũrũri ũtigĩtwo ũtheri.Nao makĩmwĩra atĩrĩ, Aca, tiguo, mwathi witũ, no rĩrĩ, ithuĩ ndungata ciaku, nĩ irio tũũkĩte kũgũra.Na ithuothe tũrĩ a ithe ũmwe; na tũrĩ andũ a ma; ithuĩ ndungata ciaku tũtirĩ athigani.Agĩkĩmera atĩrĩ, Aca, nĩ gũũka mũũkĩte kũrora ũrĩa bũrũri ũtigĩtwo ũtheri.Nao makiuga atĩrĩ, Ithuĩ ndungata ciaku tũrĩ andũ ikũmi na erĩ a ithe ũmwe, tũrĩ ariũ a mũndũ ũmwe wĩ bũrũri wa Kanaani; na atĩrĩrĩ, ũrĩa mũnyinyi witũ, nĩwe rĩu wĩ mũciĩ hamwe na ithe witũ, na nĩkũrĩ ũmwe ũngĩ ũtarĩ ho.Nake Jusufu akĩmera atĩrĩ, Ũguo ndoiga nĩguo rĩrĩa ndamwĩra atĩrĩ, Mũrĩ athigani;naguo ũndũ ũyũ nĩguo ũkamenyithania atĩ mũrĩ andũ a ma. Atĩrĩrĩ! O ta ũrĩa Firauni atũũraga muoyo-rĩ, mũtirĩ hingo mũkoima gũkũ tiga o mũndũ ũcio mũnyinyi wa ithe wanyu okire haha.Rekiai mũndũ ũmwe wanyu agĩre mũndũ ũcio wa ithe wanyu, na inyuĩ muohwo, nĩ getha kũmenyeke kana ũhoro ũcio muugĩte atĩ mũrĩ andũ a ma wĩ ho, kana aca; tondũ kũngĩaga gũtuĩka ũguo, ti-itherũ o ta ũrĩa Firauni atũũraga muoyo-rĩ, mũrĩ athigani.Agĩkĩmaikia othe korokoro-inĩ, magĩikara kuo mĩthenya ĩtatũ.Na mũthenya wa ĩtatũ wakinya-rĩ, Jusufu akĩmera atĩrĩ, Tondũ nĩndĩĩtigĩrĩte Ngai-rĩ, ĩkai ũndũ ũyũ, nĩguo mũhonoke, mũtũũre muoyo.Mũngĩkorũo mũrĩ andũ a ma, rekei mũndũ ũmwe wanyu ohwo nyũmba ĩo ya korokoro mũrĩ, no inyuĩ arĩa angĩ mũthiĩ mũtwarĩre andũ a nyũmba cianyu irio nĩ ũndũ wa ng’aragu ĩrĩa me nayo,na mũcoke mũndehere mũndũ ũcio mũnyinyi wa ithe wanyu; ũndũ ũcio nĩguo ũgatũma ũhoro ũcio muugĩte ũmenyeke kũna kũna atĩ nĩ wa ma, na mũtigakua. Magĩgĩĩka o ta ũguo.Nao magĩkĩĩrana atĩrĩ, Ti-itherũ ha ũhoro wa mũrũ wa ithe witũ nĩtwaaganire, nĩ ũndũ nĩtwonire thĩna ũrĩa aarĩ naguo mũnene ngoro-inĩ yake hĩndĩ ĩrĩa aatũthaithire na tũkĩrega kũigua; tondũ wa ũguo, thĩna ũcio nĩguo ũratũcokerera rĩu.Reubeni agĩkĩmacokeria atĩrĩ, Githĩ niĩ ndiakĩmwarĩirie ngĩmwĩra ũũ: Menyai mwĩke kamwana kau ũũru? Na mũkĩaga kũnjigua. Tondũ ũcio rĩu nĩtũracokererũo nĩ thakame yake.Nao matiamenyaga atĩ Jusufu nĩekũigua ũrĩa maroiga, nĩ ũndũ haarĩ mũtabuta wa kũmaiguithania.Jusufu agĩkĩmahutatĩra, akĩehera harĩ o, akĩrĩra; ningĩ agĩcoka harĩ o, akĩaria nao, agĩkĩnyita Simeoni akĩmweheria harĩ o, akĩmuoha makĩĩonagĩra na maitho.Jusufu agĩgĩcoka agĩathana atĩ maiyũrĩrio irio indo-inĩ iria mokĩte nacio cia gũcikuua, nacio mbia ciao, mũndũ o mũndũ, icokio ikũnia-inĩ rĩake, na maheo irio cia rĩĩgu; naguo ũguo noguo mekirũo.Nacio ndigiri ciao magĩcikuuithia irio icio maagũrĩte, magĩĩthiĩra.Na rĩrĩ, rĩrĩa mũndũ ũmwe wao aaguũririe ikũnia rĩake nĩ getha ahe ndigiri irio o kũu kĩraaro-inĩ-rĩ, agĩkĩona mbia ciake irĩ mũromo-inĩ warĩo.Agĩkĩĩra ariũ a ithe atĩrĩ, Hĩ! Mbia ciakwa nĩ njokie, na irĩ ikũnia-inĩ rĩakwa; magĩgĩtuĩka nda, magĩitĩka kũinaina, makĩũrania atĩrĩ, Hĩ! Kaĩ Ngai aagĩtwĩka atĩa?Magĩgĩthiĩ magĩkinya kwĩ Jakubu, ithe wao, kũu bũrũri wa Kanaani, magĩkĩmwĩra maũndũ mothe marĩa monete, makiuga atĩrĩ,Mũndũ ũrĩa mũnene wa bũrũri ũcio aatwarĩirie agĩtũgũũthũkĩra, akĩona ta tũrĩ athigani mathiĩte gũthigana bũrũri wao.No ithuĩ tukĩmwĩra atĩrĩ, Tũrĩ andũ a ma; tũtirĩ athigani;tũrĩ andũ ikũmi na erĩ a ithe ũmwe cono, na ũmwe witũ ndarĩ ho, nake ũrĩa mũnyinyi e na ithe witũ bũrũri wa Kanaani.Nake mũndũ ũcio mũnene wa bũrũri ũcio, agĩtwĩra atĩrĩ, Ũndũ ũrĩa ũrĩtũma ’menye wega atĩ mũrĩ andũ a ma nĩ ũyũ, atĩrĩ, ndigĩrai mũndũ ũmwe wa ithe wanyu gũkũ, mũcoke muoe irio nĩ ũndũ wa ng’aragu ĩrĩa ĩrĩ mĩciĩ yanyu, mwĩinũkĩre;na thutha wa ũguo mũkandehere mũndũ ũcio mũnyinyi wa ithe wanyu, nĩguo ’menye atĩ mũtirĩ athigani, no mũrĩ andũ a ma; na tondũ ũcio nĩngamũcokeria mũrũ wa ithe wanyu, na nĩmũgetĩkĩrio muonjorithagie gũkũ bũrũri ũyũ.Na gũgĩkinya atĩrĩ, atĩ hĩndĩ ĩrĩa monoragia makũnia mao irio-rĩ, o mũndũ wao akĩona kĩohe kĩa mbia ciake ikũnia-inĩ rĩake; na rĩrĩ, o ene, o na ithe wao, mona ciohe icio cia mbia, magĩĩtigĩra.Nake Jakubu ithe wao akĩmera atĩrĩ, Mũrĩ kũ’ninĩra ciana ciakwa; Jusufu ndarĩ ho, o nake Simeoni ndarĩ ho, na ningĩ rĩu mũrenda kuoya Benjamini mũthiĩ nake; maũndũ maya mothe-rĩ, no niĩ marakora.Reubeni agĩkĩarĩria ithe, akĩmwĩra atĩrĩ, Ingĩkaaga gũgũcokeria mũrũguo-rĩ, nĩũkoraga ariũ akwa erĩ; nĩ wega ũ’nengere niĩ mwene, na nĩngamũcokia harĩ wee.Ithe agĩkiuga atĩrĩ, Mũrũ wakwa ndangĩikũrũkania na inyuĩ; nĩ gũkorũo mũrũ wa nyina nĩ mũkuũ, na nowe wiki mũtige; hihi angĩonera ũũru njĩra-inĩ ĩo mũkũgera-rĩ, mwaya gũikũrũkia mbuĩ ciakwa Kwa-ngoma nĩ kĩeha.Nayo ng’aragu ĩgĩkĩneneha mũno bũrũri ũcio.Na gũgĩkinya atĩrĩ, atĩ maanina ngano ĩrĩa maarutĩte Misiri, ithe wao akĩmera atĩrĩ, Ũkĩrai mũthiĩ kuo rĩngĩ, mũgatũgũrĩre tũirio.Nake Juda akĩmwĩra atĩrĩ, Mũndũ ũcio nĩaatwĩhĩtĩire, akiuga atĩrĩ, Mũriũ ũcio ũngĩ wa ithe wanyu angĩkaaga gũkorũo e hamwe na inyuĩ-rĩ, mũtigacoka kũnyona ũthiũ rĩngĩ.Tondũ ũcio ũngĩkorũo nĩũkũreka tũthiĩ na mũriũ ũyũ ũngĩ wa ithe witũ, nĩtũgũikũrũka tũgakũgũrĩre irio;no warega-rĩ, na ithuĩ tũtiikũrũka; tondũ mũndũ ũcio aatwĩrire atĩrĩ, Mũriũ ũcio ũngĩ wa ithe wanyu angĩgakorũo atarĩ hamwe na inyuĩ-rĩ, mũtigacoka kũnyona uthiũ rĩngĩ.Nake Isiraeli akĩmoria atĩrĩ, Mwakĩnjĩkire ũũru ũguo nĩkĩ, mũkĩĩra mũndũ ũcio atĩ mwĩ na mũndũ ũngĩ wa ithe wanyu?Nao makĩmwĩra atĩrĩ, Mũndũ ũcio nĩaatũgũcire mũno ũhoro-inĩ witũ ithuene, o na wa nyũmba iitũ, agĩtũũria atĩrĩ, Ĩ ithe wanyu arĩ o muoyo? Ningĩ-rĩ, nĩmũrĩ na mũndũ ũngĩ wa ithe wanyu, kana aca? Na ithuĩ tũgĩkĩmũcokeria o ta ũrĩa mohoro marĩa aatũũragia maathiĩte; kaĩ tũngĩakĩhotire atĩa kũmenya atĩ hihi aatwĩra, Thiĩi mũgĩre mũndũ ũcio ũngĩ wa ithe wanyu, mũũke nake?Juda agĩkĩĩra ithe atĩrĩ, Njĩtĩkĩria kamwana gaka tũthiĩ nako, nĩ getha tũtũũre muoyo tũtigakue, ithuene, o nawe, o na twana twitũ.Nĩ niĩ ngũkarũgamĩrĩra, na nĩ niĩ ũkoria ũhoro wako, na rĩrĩ, ingĩkaaga gũgacokia harĩ wee, ndĩkaige mbere yaku, ũndũ ũcio ũronjokerera niĩ, ũtũũre wĩ ihĩtia rĩakwa tene na tene.Nĩ ũndũ-rĩ, tiga tũtindĩrĩire, ti-itherũ rĩu tũngĩrĩ acoku rĩa kerĩ.Nake Isiraeli, ithe wao, akĩmera atĩrĩ, Kũngĩkorũo nĩ ũguo, ĩkai ũũ: ikũrũkai mũthiĩ mũkuuĩte maciaro mamwe mega ma bũrũri ũyũ me mĩrigo-inĩ yanyu, mũhirĩre mũndũ ũcio, matuĩke kĩheo mũmũhe, hamwe na mahuti manyinyi marĩa manungaga wega, na kaũũkĩ kanini, na ubani, na ũũkĩ-wa-ngoma ũrĩa wĩtagwo manemane, na njothi, na rothi;ningĩ thiĩi mũkuuĩte na moko manyu mbia iria igũragwo irio nacio maita merĩ; o nacio mbia iria ciacokirio, igĩĩkĩrũo mũromo-inĩ wa makũnia manyu mũkĩinũka-rĩ, cokai nacio mũcikuuĩte; nĩ gũkorũo hihi ũndũ ũcio nĩ kũhĩtana wahĩtanire,o nake mũrũ wa ithe wanyu muoei, mũũkĩre mũcoke kwĩ mũndũ ũcio;nake Ngai Mwene-Hinya-Wothe arotũma mũiguĩrũo tha nĩ mũndũ ũcio, nĩ getha amuohorere mũrũ wa ithe wanyu ũcio ũngĩ, o na Benjamini. Niĩ na niĩ-rĩ, ingĩgĩthirĩrũo nĩ ciana ciakwa, nĩciagĩ’thirĩra, gũtirĩ ũndũ.Andũ acio magĩkĩoya indo icio cia kũheanwo, na magĩkuua mbia maita merĩ, magĩgĩthiĩ hamwe na Benjamini, magĩũkĩra magĩikũrũka magĩkinya Misiri, makĩrũgama mbere ya Jusufu.Na rĩrĩ, Jusufu ona Benjamini e hamwe nao, akĩĩra mũnene wa andũ a nyũmba yake atĩrĩ, Matonyie gwakwa, ũcoke ũmathĩnjĩre, ũhaarĩrie ũhoro wothe wa irio; nĩ ũndũ tũrĩrĩa na andũ aya mĩaraho.Nake mũndũ ũcio agĩgĩĩka o ta ũrĩa erirũo nĩ Jusufu, agĩtwara andũ acio kwa Jusufu nyũmba.Nao andũ acio maatwarũo kwa Jusufu nyũmba magĩgĩĩtigĩra, makiuga atĩrĩ, Twarehwo gũkũ hihi nĩ ũndũ wa mbia iria ciacokirio makũnia-inĩ maitũ, rũgendo-inĩ ruitũ rũa mbere; nĩ getha ahote gũtũguthũkĩra, atũnyite na hinya, atũtue ngombo ciake; o nacio ndigiri ciitũ atũtunye.Magĩgĩkuhĩhĩria mũnene wa andũ a nyũmba ya Jusufu, makĩmwarĩria, e mũromo-inĩ wa nyũmba,makĩmwĩra atĩrĩ, Mwathi witũ, ti-itherũ hĩndĩ ya mbere, rĩrĩa twaikũrũkĩte tũgoka gũkũ, no gũũka twokĩte kũgũra irio;na gũgĩkinya atĩrĩ, atĩ rĩrĩa twakinyire kĩraaro-inĩ-rĩ, twohora makũnia maitũ, tũkĩona mbia cia mũndũ o mũndũ irĩ o mũromo-inĩ wa ikũnia rĩake, nacio igĩkorũo irĩ ho ciothe igĩtarũo; na rĩu nĩtwacoka nacio tũcikuuĩte.Na ningĩ nĩtwoka na mbia ingĩ cia kũgũra irio; no rĩrĩ, mũndũ ũrĩa wekĩrire mbia icio ciitũ makũnia-inĩ maitũ-rĩ, ithuĩ tũtiũĩ ũrĩa we.Nake akĩmera atĩrĩ, Mũrogĩa na thayũ, tigai gwĩtigĩra; Ngai wanyu, o we ũrĩa Ngai wa ithe wanyu, nĩwe wamwĩkĩrĩire mũthithũ ũcio wa mbia makũnia-inĩ manyu. Mbia icio cianyu-rĩ, nĩcianginyĩire o wega. Nake agĩkĩrehithie Simeoni harĩ o.Mũndũ ũcio agĩkĩmatwara kwa Jusufu nyũmba, akĩmahe maĩ, magĩgĩĩthamba magũrũ; o nacio ndigiri ciao-rĩ, agĩcihe gĩa kũrĩa.Nacio indo cia kũhe Jusufu magĩciiga hakuhĩ mũira wa oke kũrĩ o mĩaraho; nĩ gũkorũo nĩmaaiguĩte atĩ mekũrĩa irio kuo.Nake Jusufu aainũka, makĩmũtwarĩra indo iria maarĩ nacio cia kũmũhe kũu nyũmba thĩinĩ, macinyitĩte na moko; nao makĩinamĩrĩra magĩturumithia mothiũ thĩ mbere yake.Jusufu agĩkĩmahoya ũhoro wao, akĩmoria atĩrĩ, Ĩ ithe wanyu, mũthuri ũcio mwa’heire ũhoro wake, akĩrĩ o mũhoro hihi? Akĩrĩ o ho, o na rĩu?Magĩgĩcokia atĩrĩ, Ĩĩ, ndungata ĩo yaku, ithe witũ, no horo; na ĩrĩ o ho, o na rĩu. Magĩkĩmũinamĩrĩra mamwĩnyihĩrie.Nake agĩtiira maitho, akĩona Benjamini, mũrũ wa nyina, akĩũria atĩrĩ, Ĩ ũyũ nĩwe mũrũ wa ithe wanyu ũrĩa mũnyinyi, ũrĩa mwa’heire ũhoro wake? Agĩcoka akĩmwĩra atĩrĩ, Ngai arogwĩka maũndũ mega ma ũtugi, mũrũ wakwa.No rĩrĩ, Jusufu akĩigua ta egũikio nĩ ngoro nĩ ũndũ wa mũrũ wa nyina, agĩkĩhiũha gũcaria handũ ha kũrĩrĩra; agĩgĩtonya nyũmba yake ya toro, akĩrĩrĩra kuo.Agĩcoka agĩĩthamba ũthiũ, akiuma, akĩĩyũmĩrĩria, akiuga atĩrĩ, Irio nĩciigwo metha-inĩ.Jusufu agĩkĩigĩrũo irio ciake e wiki, nao ariũ a ithe makĩigĩrũo ciao marĩ oiki, o nao andũ a Misiri arĩa maamenyerete kũrĩanĩra nake, makĩigĩrũo ciao oiki; nĩ ũndũ Amisiri matietikagĩrio kũrĩanĩra irio na Ahibirania; nĩ gũkorũo gwĩka ũguo kwĩ mũgiro harĩ Amisiri.Ariũ a ithe magĩgĩikara mbere yake mathingataine ũũ; irigithathi rĩgĩikara o handũ harĩo ha mbere, na ũrĩa mũnyinyi akĩrigia thutha wao othe, o ta ũrĩa ũnyinyi wake ũtariĩ; nao makĩgega, magĩkĩrorana o mũndũ na mũndũ.Nacio irio iria ciarĩ hau mbere yake ikĩihũrũo, akĩmatwarithĩria o mũndũ rũĩga rũake; no rĩrĩ, rũĩga rũa Benjamini rũkĩneneha o ta maita matano gũkĩra njĩĩga cia acio angĩ. Ningĩ magĩkĩnyua, na magĩkenanĩra nake.Na rĩrĩ, Jusufu agĩatha mũnene wa nyũmba yake, akĩmwĩra atĩrĩ, Iyũria makũnia ma andũ acio irio, wĩkĩre nyingĩ o ta iria mangĩhota gũkuua, na wĩkĩre mbia cia mũndũ o mũndũ mũromo-inĩ wa ikũnia rĩake.Na wĩkĩre gĩkombe gĩakwa kĩrĩa kĩa betha mũromo-inĩ wa ikũnia rĩa ũcio mũnyinyi, hamwe na mbia ciake cia kũgũra ngano. Mũndũ ũcio agĩgĩĩka o ta ũguo erirũo nĩ Jusufu.Na rĩrĩ, rũcinĩ gwathera o ro ũguo, andũ acio makĩĩrũo mainũke, o ene, na ndigiri ciao.Na rĩrĩ, maarĩkia kuuma itũũra-inĩ, matanathiĩ haraya-rĩ, Jusufu akĩĩra mũnene ũcio wa andũ a nyũmba yake atĩrĩ, Ta ũkĩra ũrũmĩrĩre andũ acio, na wamakinyĩra, ũmorie atĩrĩrĩ, Ĩ kaĩ mwarĩha wega na ũũru nĩ ũndũ kĩ?Githĩ gĩkombe gĩkĩ tikĩo mwathi wakwa anyuagĩra, na ningĩ ti-itherũ githĩ tikĩo aragũraga nakĩo? Nĩmwĩhĩtie nĩ gwĩka ũndũ ũcio.Agĩkĩmakinyĩra akĩmahe ũhoro ũcio.Nao magĩkĩmũũria atĩrĩ, Mũthuri ũyũ, nĩ kĩ gĩgũgĩtũma uuge mohoro ta macio? Ithuĩ ndungata ciaku tũroaga gwĩka ũndũ ta ũcio!Atĩrĩrĩ, mbia iria twonire mĩromo-inĩ ya makũnia maitũ-rĩ, twoima bũrũri wa Kanaani, githĩ tũtiragũcokeirie? Na rĩu-rĩ, twakĩhota atĩa kũiya betha, kana thahabu, kũu nyũmba ya mwathi waku?Atĩrĩrĩ, mũndũ o wothe wa ndungata ici ciaku ũrĩa ũrĩonwo nakĩo-rĩ, nĩakue, o na ithuĩ tũtuĩke ngombo cia mwathi witũ.Nake akiuga atĩrĩ, Rĩu kĩrekei gũtuĩke o ta ũguo mwoiga; mũndũ wanyu ũrĩa ũrĩonwo nakĩo-rĩ, nĩwe ũgũtuĩka ngombo yakwa; no inyuĩ arĩa angĩ mũtigĩa na ũũru.Magĩkĩhiũha kũruta mĩrigo yao, makĩmĩiga thĩ, mũndũ o mũndũ; nao othe, o mũndũ akĩguũria ikũnia rĩake.Mũmisiri ũcio agĩgĩcaria gĩkombe kĩu aambĩrĩirie harĩ ũrĩa mũkũrũ akĩya gũtigĩra harĩ ũrĩa mũnyinyi; gĩgĩkĩonwo ikũnia-inĩ rĩa Benjamini.Hĩndĩ ĩo magĩgĩtembũranga nguo ciao, magĩkuuithia o mũndũ ndigiri yake mũrigo, magĩcoka kũu itũũra-inĩ.Juda na ariũ a ithe, magĩgĩkinya kwa Jusufu nyũmba, nake Jusufu agĩkorũo arĩ o kuo; magĩkĩĩgũithia thĩ makĩmũinamĩrĩra.Nake Jusufu akĩmoria atĩrĩ, Ũndũ ũcio nĩ ũrĩkũ mweka? Kaĩ mũtoĩ atĩ mũndũ ta niĩ aahota kũragũra?Nake Juda akiuga atĩrĩ, Mwathi witũ, tũgũgĩkwĩra atĩa? O naguo ũhoro ũrĩa tũngĩkĩaria-rĩ, nĩ ũrĩkũ? Kana tũngĩgĩĩkũũra atĩa? Ngai nĩonete ũũru witũ, ithuĩ ndungata ciaku; atĩrĩrĩ, rĩu tũrĩ ngombo ciaku, wee mwathi witũ, ithuene, o na ũyũ wonwo na gĩkombe.Nowe agĩkiuga atĩrĩ, Ndĩroaga gwĩka ũguo! Mũndũ ũrĩa wonwo na gĩkombe-rĩ, ũcio nĩwe ũgũtuĩka ngombo yakwa; no rĩrĩ, inyuĩ arĩa angĩ wĩinũkĩrei na ũhoro gwĩ ithe wanyu.Hĩndĩ ĩo Juda agĩkĩmũthengerera, akĩmwĩra atĩrĩ, Mwathi wakwa, ndagũthaitha ũ’thikĩrĩrie, niĩ ndungata yaku, ngũhe ũhoro, o na ningĩ ndũgacinwo nĩ marakara nĩ ũndũ wakwa, niĩ ndungata yaku; nĩ ũndũ wee ũtariĩ o ta Firauni.Wee mwathi wakwa watũũririe ithuĩ ndungata ciaku, atĩrĩ, Nĩmũrĩ na ithe wanyu, kana o mũrũ wa ithe wanyu ũngĩ?Nawe, mwathi wakwa, tũgĩkwĩra atĩrĩ, Twĩ na ithe witũ, mũthuri mũkũrũ, o na mwana ũngĩ ũrĩa ithe witũ aaciarire e mũkũrũ, na nĩ mũnyinyi; ningĩ tondũ mũrũ wa nyina nĩakuĩte-rĩ, nowe wiki mũtige e wa mũmwe, na nĩendetwo nĩ ithe mũno.Nawe ũgĩtwĩra, ithuĩ ndungata ciaku, atĩrĩ, Mũrehei harĩ niĩ, nĩ getha ndĩmwĩonere na maitho makwa.Na ithuĩ tũgĩkwĩra, wee mwathi wakwa, atĩrĩ, Mwanake ũcio ndangĩtigithanĩka na ithe; nĩ ũndũ angĩtigithanio na ithe-rĩ, hihi ithe no gũkua angĩkua.Nawe ũgĩtwĩra, ithuĩ ndungata ciaku, atĩrĩ, Mũtigacoka kũnyona ũthiũ o na rĩ, tiga o mũrũ wa ithe wanyu okire hamwe na inyuĩ.Na gũgĩkinya atĩrĩ, atĩ hĩndĩ ĩrĩa twaambatire tũgĩkinya kũrĩ ithe witũ ũcio ndungata yaku, nĩtwamuheire ũhoro ũrĩa wee mwathi witũ watwĩrire.Nake ithe witũ aatwĩra, Thiĩi kuo rĩngĩ, mũgatũgũrĩre tũirio-rĩ,tũgĩkĩmwĩra atĩrĩ, Tũtingĩhota gũikũrũka kuo; no rĩrĩ, kũngĩkorũo nĩtũgũtwarana na mũrũ wa ithe witũ ũyũ mũnyinyi-rĩ, nĩtũgũikũrũka; nĩ ũndũ tũngĩaga gũkorũo twĩ hamwe na mũrũ wa ithe witũ ũyũ mũnyinyi, tũtingĩrekwo tuone ũthiũ wa mũndũ ũcio.Nake baba, ũcio ndungata yaku, agĩtwĩra atĩrĩ, Inyuĩ nĩmũũĩ atĩ mũtumia wakwa aanjiarĩire tũhĩĩ twĩrĩ;nako kamwe gakiuma kũrĩ niĩ, na niĩ ngiuga atĩrĩ, Hĩ! Ti-itherũ nĩ gatinangie nĩ nyamũ, tondũ gwata mũthenya ũcio ndirĩ ndacoka gũkona;o nako gaka kangĩ mũngĩthiĩ nako mũkarute kũrĩ niĩ, gacoke gakone ũũru hihi-rĩ, nĩmũgaikũrũkia mbuĩ ciakwa Kwa-ngoma nĩ kĩeha.Na gũgĩkinya atĩrĩ, atĩ ndakinya kũrĩ awa, ũcio ndungata yaku, nake mwanake ũyũ aage gũkorũo hamwe na ithuĩ, kuona atĩ muoyo wake ũgwatĩrĩirũo nĩ mwanake ũyũ-rĩ,rĩrĩa ithe akona atĩ tũtirĩ nake, no gũkua agakua; na ithuĩ ndungata ciaku, tũtuĩke aikũrũkia mbuĩ cia ndungata yaku, ithe witũ, mbĩrĩra-inĩ nĩ kĩeha.Nĩ ũndũ niĩ, ndungata yaku, nĩ niĩ ndatuĩkire mũrũgamĩrĩri wa mwanake ũyũ he baba, ngĩmwĩra atĩrĩ, Ingĩkaaga gũgũcokeria mũrũguo-rĩ, nĩ niĩ ngacokererio ũũru nĩ baba tene na tene.Tondũ ũcio ndagũthaitha, wee mwathi wakwa, ũreke niĩ, ndungata yaku, nduĩke ngombo yaku, ithenya rĩa mwanake ũyũ; nake mwanake ũyũ ũreke aambate ainũke me na ariũ a ithe.Nĩ ũndũ-rĩ, niĩ ndakĩhota atĩa kwambata nyinũke kũrĩ awa, mwanake ũyũ atarĩ hamwe na niĩ? Ndĩroaga gwĩka ũguo, nĩ getha ndikanone ũũru ũrĩa baba akagĩa naguo!Hĩndĩ ĩo Jusufu agĩkĩremwo nĩ gũcoka kwĩyũmĩrĩria andũ arĩa othe maarũgamĩte harĩ we me ho, agĩkĩanĩrĩra akiuga atĩrĩ, Umiai andũ othe mehere harĩ niĩ. Na hatiigana gũtigwo mũndũ o na ũmwe ũrũgamĩte harĩ Jusufu, akĩĩmenyithia ariũ a ithe.Agĩkĩanĩrĩra akĩrĩra, nao Amisiri, o na andũ a nyũmba ya Firauni, makĩmũigua.Jusufu agĩkĩĩra ariũ a ithe atĩrĩ, Nĩ niĩ Jusufu; ĩ baba akĩrĩ o muoyo? Nao ariũ a ithe makĩremwo nĩ kũmũcokeria ũndũ; nĩ gũkorũo nĩmaagegearĩte mũno monana nake ũthiũ na ũthiũ.Ningĩ Jusufu agĩkĩĩra ariũ a ithe atĩrĩ, Ndamũthaitha, okokai harĩ niĩ, magĩkimuokokera. Nake akĩmera atĩrĩ, Nĩ niĩ Jusufu, mũrũ wa ithe wanyu ũrĩa mwendirie Misiri.Na rĩu menyai mũigue ũũru, kana mwĩrakarĩre, nĩ ũndũ wa kũnyendia mũgĩtũma ndehwo gũkũ; nĩ ũndũ Ngai nĩwe wandekirie njũke mbere yanyu nĩ getha ’honokie mĩoyo ya andũ.Nĩ ũndũ rĩu nĩ mĩaka ĩĩrĩ mĩthiru gwata ng’aragu yagĩa bũrũri ũyũ; na ningĩ nĩ hatigaru mĩaka ĩngĩ ĩtano hatekũgĩa icimba kana magetha.Ngai nĩwe wakĩndekirie njũke gũkũ mbere yanyu nĩ getha ndũme matigari manyu matũũre gũkũ thĩ, na ndĩmũhonokie mũtũũre muoyo na ũndũ wa kũhonokanio kũnene mũno.Tondũ ũcio ti inyuĩ mwandehithirie gũkũ, no nĩ Ngai; na nĩatũmĩte nduĩke ta ithe wa Firauni, na mũnene wa nyũmba yake yothe, o na mwathi wa bũrũri wothe wa Misiri.Na rĩu ũkĩrai mwambate mũhiũhĩte mũcoke kwĩ baba, mũmwĩre atĩrĩ, Mũrũguo Jusufu oiga ũũ: Ngai nĩanduĩte mwathi wa bũrũri wothe wa Misiri; ikũrũka ũũke kũrĩ niĩ, na ndũgaikare;nawe ũgũtũũra bũrũri wa Gosheni, ũtũũre ũkuhanĩrĩirie na niĩ, wee mwene, o na ciana ciaku, o na ciana cia ciana ciaku, na mbũri ciaku, o na ng’ombe ciaku, o na indo ciaku ciothe iria wĩ nacio;nakuo kũu nĩkuo ndĩrĩkũheagĩra irio; nĩ getha ndũgathĩne, wee mwene, o na andũ a nyũmba yaku, o na indo iria ciothe wĩ nacio; nĩ ũndũ nĩgũtigarĩte mĩaka ĩngĩ ĩtano ya ng’aragu.Na atĩrĩrĩ, nĩmũkwĩonera na maitho manyu, o na Benjamini mũrũ wa maitũ nake, akeyonera, atĩ kanua gakwa niĩ mwene, nĩko karaaria na inyuĩ.Ningĩ-rĩ, hei baba ũhoro wa ũnene wakwa wothe ũrĩa ndĩ naguo gũkũ Misiri, o na mũmũhe ũhoro wa maũndũ mothe marĩa muonete, mũcoke mũmũikũrũkie oke gũkũ narua.Nake akĩhimbĩria Benjamini mũrũ wa nyina ngingo, akĩrĩra; o nake Benjamini akĩrĩrĩra ngingo-inĩ yake.Ningĩ akĩmumunya ariũ a ithe, akĩrĩraga, amahĩmbĩirie; thutha wa ũguo ariũ a ithe magĩkĩaria nake.Na rĩrĩ, ngumo ya ũhoro ũcio ĩkĩiguwo mũciĩ wa Firauni, gũkĩĩranwo atĩrĩ, Ariũ a ithe na Jusufu nĩmokĩte; naguo ũndũ ũcio ũgĩkenia Firauni, o na ndungata ciake.Firauni agĩkĩĩra Jusufu atĩrĩ, Ĩra ariũ a thoguo atĩrĩ, Ĩkai ũũ: kuuithiai nyamũ cianyu mĩrigo, mũthiĩ mũkinye o bũrũri wa Kanaani,muoe ithe wanyu, o na andũ a nyũmba cianyu, mũcoke mũũke gũkũ kũrĩ niĩ; na niĩ nĩngamũtuga na indo iria njega cia bũrũri ũyũ wa Misiri, na mũrĩage ũnoru wa bũrũri ũyũ.Na rĩu, tondũ nĩwaathwo ũguo-rĩ, ĩkai ũũ: thurai makari ma gũkũ bũrũri ũyũ wa Misiri, mũthiĩ namo, ma kũrehe ciana cianyu, na atumia anyu; na mũgĩre ithe wanyu mũmũrehe gũkũ.Menyai mũtindanĩrĩre na indo iria mwĩ nacio; nĩ gũkorũo maũndũ marĩa mothe mega ma bũrũri ũyũ wa Misiri nĩ manyu.Nao ariũ a Isiraeli magĩĩka o ta ũguo; nake Jusufu akĩmahe makari, o ta ũrĩa aathirũo nĩ Firauni, o na akĩmahe irio cia rĩĩgu.Ningĩ akĩhe mũndũ o mũndũ wao nguo cia kũgarũrĩra; no rĩrĩ, aaheire Benjamini mbia magana matatũ, o na nguo cia magarũrĩra matano.Nake ithe akĩmũtwarithĩria indo ici: ndigiri ikũmi ikuuithĩtio indo iria njega cia Misiri, o na ndigiri ingĩ ikũmi cia mĩgoma ikuuithĩtio ngano, na irio, o na rĩĩgu wa gũkarĩĩrũo nĩwe njĩra-inĩ.Agĩkiugĩra ariũ a ithe ũhoro, nao magĩĩthiĩra, na akĩmera atĩrĩ, Wĩmenyererei mũtigatetanie mũrũĩre njĩra.Nao magĩkiuma Misiri magĩkinya bũrũri wa Kanaani gwĩ ithe wao Jakubu.Magĩkĩmũhe ũhoro, makĩmwĩra ũũ: Atĩrĩrĩ, Jusufu no atũire muoyo, na nĩwe mwathi wa bũrũri wothe wa Misiri. Nake Jakubu agĩkĩhindigana nĩ ũndũ wa kwaga kũmetĩkia.Magĩkĩmũhe ũhoro wothe ũrĩa Jusufu aamerire; na rĩrĩ, ona makari marĩa Jusufu aatwarithĩtie ma kũmũkuua, ngoro ya ithe wao Jakubu ĩgĩcoka kwĩigua.Nake Isiraeli agĩkiuga atĩrĩ, Hĩ! Hatikĩrĩ ũndũ ũngĩ ũtigaire; nĩ ũndũ kuona atĩ Jusufu mũrũ wakwa arĩ o muoyo-rĩ, nĩngũthiĩ ngamwĩonere itanakua.Isiraeli agĩkĩgwata rũgendo, agĩthiĩ, na indo ciothe iria aarĩ nacio, agĩgĩkinya Biri-shiba, akĩrutĩra Ngai wa Isaaka, ithe, magongona ho.Nake Ngai akĩaria na Isiraeli na kĩoneki ũtukũ, akiuga, Jakubu, Jakubu. Agĩgĩcokia atĩrĩ, Niĩ ũyũ haha.Ngai agĩkĩmwarĩria, akiuga atĩrĩ, Nĩ niĩ Ngai, o Ngai wa thoguo; menya wĩtigĩre gũikũrũka Misiri, nĩ ũndũ-rĩ, kũu nĩkuo ngagũtuĩra rũrĩrĩ rũnene.Na niĩ nĩngũikũrũkania nawe kũu Misiri, na ningĩ ti-itherũ nĩngacoka gũkwambatia ngũrute kuo ngũcokie gũkũ; na Jusufu nĩwe ũgakũhinga maitho na guoko gwake.Jakubu agĩgĩũkĩra, akiuma Biri-shiba; nao ariũ a Isiraeli magĩkuua Jakubu, ithe wao, o na ciana ciao, o na atumia ao, na makari marĩa maarehithĩtio nĩ Firauni ma kũmũkuua.Magĩgĩthiĩ na mahiũ mao, o na indo ciao iria maarĩmĩire bũrũri wa Kanaani, magĩkinya Misiri, Jakubu we mwene, o na rũciaro rũake ruothe;naguo ũguo nĩ ta kuuga ariũ ake, na ihĩĩ cia ariũ ake, na airĩtu ake, na airĩtu a ariũ ake, o na rũciaro rũake ruothe. Andũ acio othe agĩgĩthiĩ nao Misiri.Namo maya nĩmo marĩĩtwa ma ciana cia Isiraeli, iria ciakinyire bũrũri wa Misiri, naguo ũguo nĩ ta kuuga Jakubu we mwene, na ariũ ake: Reubeni, irigithathi rĩa Jakubu,me na Hanoku, na Palu, na Hezironi, na Karimi, ariũ a Reubeni.Na Jemueli, na Jamini, na Ohadi, na Jakini, na Zoharu, na Shaulu mũrũ wa mũtumia Mũkanaani, ariũ a Simeoni.Na Gerishoni na Kohathu, na Merari, ariũ a Lawii.Na Eri, na Onani, na Shela, na Perezu, na Zera, ariũ a Juda; no rĩrĩ, Eri na Onani nĩmaakuĩrĩire o bũrũri wa Kanaani. Nao ariũ a Perezu maarĩ Hezironi, na Hamulu.Na Tola, na Puva, na Iobu, na Shimuroni, ariũ a Isakaru.Na Seredi, na Eloni, na Jahaleeli, ariũ a Zebuluni.Acio nĩo ariũ a Lea, arĩa aaciarĩire Jakubu o kũu Padani-aramu, hamwe na mwarĩ ũrĩa wetagwo Dina; andũ othe a ariũ acio ake na airĩtu ake maarĩ mĩrongo ĩtatũ na atatũ.O nao arĩa angĩ nĩ Zifioni, na Hagi, na Shuni, na Eziboni, na Eri, na Arodi, na Areli, ariũ a Gadi.Na Imuna, na Ishiva, na Ishivi, na Beria, ariũ a Asheri, na Sera, mwarĩ wa nyina wao; na Heberi, na Malikieli, ariũ a Beria.Acio nĩo ariũ a Zilipa, ũrĩa Labani aaheire Lea mwarĩ; nao andũ acio nĩo aaciarĩire Jakubu, na maarĩ ikũmi na atandatũ.O nao arĩa angĩ nĩ Jusufu, na Benjamini, ariũ a Rakeli, mũtumia wa Jakubu.Nake Jusufu, arĩ o kũu bũrũri wa Misiri, aaciarĩirũo Manase na Efiraimu nĩ Asenathu mwarĩ wa Potifera, mũthĩnjĩri-ngai wa Onu.Ningĩ Bela, na Bekeri, na Ashibeli, na Gera, na Naamani, na Ehi, na Roshu, na Mupimu, na Hupimu, na Aradi, nĩo maarĩ ariũ a Benjamini.Acio nĩo ariũ a Rakeli arĩa aaciarĩire Jakubu; nao andũ acio othe maarĩ ikũmi na ana.Nao arĩa angĩ nĩ Hushimu, mũrũ wa Dani.Na Jahazeei, na Guni, na Jezeri, na Shilemu, ariũ a Nafitali.Acio nĩo ariũ a Biliha, ũrĩa Labani aaheire Rakeli mwarĩ, nao andũ acio nĩo aaciarĩire Jakubu, na othe maarĩ mũgwanja.Na rĩrĩ, andũ othe arĩa maatwaranire na Jakubu magĩkinya Misiri a rũciaro rũake, thengia atumia a ariũ ake, acio othe-rĩ, maarĩ mĩrongo ĩtandatũ na atandatũ;nao ariũ a Jusufu arĩa aaciarĩire Misiri, nĩ erĩ; tondũ ũcio andũ othe a nyũmba ya Jakubu arĩa maagĩkinyire Misiri maarĩ mĩrongo mũgwanja.Nake Jakubu agĩkĩrekia Juda athiage mbere yake kwĩ Jusufu, nĩ getha akonio njĩra ya gũthiĩ Gosheni; nao magĩgĩkinya bũrũri ũcio wa Gosheni.Nake Jusufu akĩohithia ngari yake, agĩthiĩ Gosheni agathaganie ithe Isiraeli kuo, agĩkĩmuumĩrĩra, akĩmũhĩmbĩria ngingo, akĩrĩra ihinda inene amũnyitĩte ngingo o ro ũguo.Nake Isiraeli akĩĩra Jusufu atĩrĩ, Rĩu o na ingĩkua ti ũũru, kuona atĩ ndĩ kuona ũthiũ waku, ndamenya atĩ no ũtũire muoyo.Jusufu agĩkĩĩra ariũ a ithe, o na andũ a nyũmba ya ithe atĩrĩ, Nĩngwambata ’thiĩ ngahe Firauni ũhoro, ndĩmwĩre atĩrĩ, Ariũ a baba, o na andũ a nyũmba ya baba, arĩa maarĩ bũrũri wa Kanaani, nĩmokĩte kũrĩ niĩ;nao nĩ arĩithi, nĩ ũndũ matũire marĩithagia mahiũ mao; na nĩmokĩte na mbũri ciao, na ng’ombe, o na indo ciao ciothe.Na nĩgũgakinya atĩrĩ, atĩ rĩrĩa Firauni akamwĩta amũũrie, atĩrĩ,Mũrutaga wĩra ũ? Nĩmũkamũcokeria mũmwĩre atĩrĩ, Ithuĩ ithuene, ndungata ciaku, o na maithe maitũ, tũrĩ arĩithi kuuma o tũrĩ anyinyi nginya rĩu; ũguo nĩguo mũkoiga nĩguo mũtũũre bũrũri ũyũ wa Gosheni; nĩ gũkorũo mũndũ o wothe mũrĩithi nĩonagwo e thahu harĩ Amisiri.Jusufu agĩgĩtonya he Firauni, akĩmũhe ũhoro, akĩmwĩra atĩrĩ, Baba na ariũ a awa, me na mbũri ciao, na ng’ombe, o na indo ciao ciothe, nĩmokĩte makoima bũrũri wa Kanaani; na atĩrĩrĩ, rĩu me bũrũri wa Gosheni.Agĩgĩthura andũ atano thĩinĩ wa ariũ a ithe, akĩmatwara mbere ya Firauni, akĩmaiga harĩ we.Nake Firauni agĩkĩmoria atĩrĩ, Mũrutaga wĩra ũ? Magĩkĩĩra Firauni atĩrĩ, Ithuĩ ndungata ciaku tũrĩ arĩithi, ithuene, o na maithe maitũ.Ningĩ makĩĩra Firauni atĩrĩ, Twoka kũrĩangĩra ũgeni bũrũri ũyũ; nĩ ũndũ ithuĩ, ndungata ciaku, nĩtwagĩte ria rĩa ũhiũ witũ, nĩ gũkorũo ng’aragu nĩ nene mũno kũu bũrũri wa Kanaani; na tondũ ũcio twagũthaitha ũtwĩtĩkĩrie ithuĩ, ndungata ciaku, tũtũũre bũrũri wa Gosheni.Nake Firauni akĩaria na Jusufu, akĩmwĩra atĩrĩ, Thoguo na ariũ a thoguo nĩmokĩte kũrĩ wee,rĩu-rĩ, bũrũri wothe wa Misiri wĩ mbere yaku; he thoguo na ariũ a thoguo ũtũũro kũndũ kũrĩa kwega gũkĩra kũrĩa kũngĩ guothe gũkũ bũrũri ũyũ. Nĩmagatũũre bũrũri wa Gosheni; na ũngĩkorũo nĩũũĩ andũ amwe arĩa ogĩ thĩinĩ wao-rĩ, matue anene a kũndoragĩra mahiũ makwa.Ningĩ Jusufu agĩtwara Jakubu ithe, akĩmũiga he Firauni; nake Jakubu akĩrathima Firauni.Nake Firauni akĩũria Jakubu atĩrĩ, Ũgĩtĩte mĩaka ĩigana?Jakubu agĩkĩĩra Firauni atĩrĩ, Mĩaka ĩrĩa ngĩtĩte ngĩũrũra gũkũ thĩ nĩ igana rĩa mĩrongo ĩtatũ; no rĩrĩ, mĩaka ĩo ngĩtĩte nĩ mĩnyinyi, na ĩkoragwo ĩiyũrĩtwo nĩ mĩtangĩko, na ndĩigana mĩaka ya aa baba ĩrĩa maatũire morũraga gũkũ thĩ.Jakubu agĩkĩrathima Firauni, agĩcoka akiuma harĩ we.Nake Jusufu agĩkĩhe ithe, na ariũ a ithe, ũtũũro kũu bũrũri wa Misiri, agĩkĩmahe kũrĩa kwega makĩria, nakuo nĩkuo bũrũri wa Ramesese, o ta ũrĩa Firauni aathanire gwĩkwo.Ningĩ Jusufu agakĩheaga ithe, na ariũ a ithe, o na andũ a nyũmba ya ithe irio, o ta ũrĩa nyũmba ciao ciatariĩ.Naguo bũrũri ũcio wothe ũkĩaga irio, nĩ gũkorũo ng’aragu yarĩ nene mũno; na tondũ ũcio bũrũri wa Misiri o na wa Kanaani makĩhatĩrĩrio nĩ ng’aragu mũno.Nake Jusufu akĩrigia na mbia ciothe cia bũrũri wa Misiri, na cia bũrũri wa Kanaani, nĩ ũndũ wa ngano ĩrĩa andũ maagũraga, nacio mbia icio Jusufu agĩcitwara kwa Firauni mũciĩ.Na rĩrĩ, mbia ciothe ciathira bũrũri ũcio wa Misiri, o na wa Kanaani-rĩ, Amisiri othe magĩthiĩ kwĩ Jusufu, makĩmwĩra atĩrĩ, Tũhe irio; nĩ ũndũ-rĩ, kaĩ tũgũgĩkua wĩ ho nĩ ũndũ kĩ? Tondũ mbia ciitũ nĩ njagu.Nake Jusufu akĩmera atĩrĩ, Ndeherei mahiũ manyu, na nĩngũmũheera irio mo, kũngĩkorũo mbia nĩ njagu.Magĩgĩtwarĩra Jusufu mahiũ mao; na rĩrĩ, mbarathi, o na ndũru cia mbũri o na cia ng’ombe, o na ndigiri ciao, icio ciothe Jusufu akĩmaheera irio; agĩkĩmahe irio mwaka ũcio wothe ikũũranĩtio na mahiũ mao mothe.Na rĩrĩ, mwaka ũcio wathira magĩcoka magĩthiĩ kũrĩ we mwaka ũyũ ũngĩ wa kerĩ, makĩmwĩra atĩrĩ, Tũtingĩhitha mwathi witũ ũhoro wa ũrĩa mbia ciitũ ciothe ithirĩte, na mahiũ maitũ rĩu nĩ mwathi witũ ũrigĩtie namo; hatirĩ kĩndũ tũtigarĩtie gĩa gũkuonia, wee mwathi witũ, tiga o mĩĩrĩ iitũ iiki, na ithaka ciitũ.Kaĩ tũgũgĩkua wĩ ho, ũgĩtuonaga na maitho maku, o na ithaka ciũre nĩ ũndũ kĩ? Tũgũre ithuene, o na ithaka ciitũ, na ũndũ wa gũtũhe irio, na ithuĩ ithuene, hamwe na ithaka ciitũ, nĩtũgũtuĩka ndungata cia Firauni. Ningĩ twagũthaitha tũhe mbeũ cia kũhanda, nĩ getha tũtũũre muoyo tũtigakue, na bũrũri witũ ndũgatigwo ũtheri.Jusufu agĩkĩgũrĩra Firauni bũrũri wothe wa Misiri, nĩ gũkorũo andũ a Misiri nĩmendirie ithaka ciao, mũndũ o mũndũ, nĩ ũndũ wa kũhinyĩrĩrio nĩ ng’aragu; bũrũri ũgĩgĩtuĩka wa Firauni.Nao andũ aguo-rĩ, akĩmathamĩria matũũra-inĩ, kuuma mũhaka-inĩ ũmwe wa bũrũri wa Misiri o nginya mũhaka-inĩ ũrĩa ũngĩ waguo.No ithaka cia athĩnjĩri-ngai akuo ataagũrire; nĩ ũndũ athĩnjĩri-ngai maarĩ na igai rĩao maaheagwo nĩ Firauni, nao magakĩrĩaga igai rĩu Firauni aamaheaga, na tondũ ũcio matiendirie ithaka ciao.Nake Jusufu akĩĩra andũ ũũ: Atĩrĩrĩ, ũmũthĩ nĩ kũgũra ndamũgũrĩra Firauni, inyuene, o na ithaka cianyu; rĩu-rĩ, mbeũ nĩcio ici ndamũhe, oyai mũkahande mĩgũnda.Na nĩgũgakinya atĩrĩ, atĩ hĩndĩ ya magetha mũkaheaga Firauni gĩcunjĩ gĩa gatano, nacio icunjĩ iria ingĩ inya igatuĩka cianyu inyuene, ituĩke mbeũ cia kũhandwo mĩgũnda, na irio cianyu, na cia andũ a nyũmba cianyu, o na cia ciana cianyu.Nao makiuga atĩrĩ, Nĩwatũhonokia rĩu, mwathi witũ; reka o twĩtĩkĩrĩke nĩwe, na nĩtũgũtuĩka ndungata cia Firauni.Naho ha ũhoro wa bũrũri ũcio wa Misiri Jusufu agĩtua atĩ kũgĩe kĩrĩra kĩa watho wa kũrũmagĩrĩrũo o nginya ũmũthĩ, gĩa atĩ gĩcunjĩ gĩa gatano kĩa magetha maguo gĩtuĩkage kĩa Firauni; ithaka cia athĩnjĩri-ngai ciiki, nocio itaatuĩkire cia Firauni.Nake Isiraeli agĩgĩtũũra bũrũri wa Misiri, o kũu bũrũri wa Gosheni; magĩkĩĩgwatĩra ithaka kuo, magĩgĩciarũrũka mũno, makĩingĩha ma.Nake Jakubu agĩgĩtũũra kũu bũrũri ũcio wa Misiri mĩaka ikũmi na mũgwanja; tondũ ũcio mĩaka ĩrĩa Jakubu aatũũrire muoyo yarĩ igana rĩa mĩrongo ĩna na mũgwanja.Na rĩrĩ, ihinda rĩa Isiraeli rĩa gũkua rĩgĩkuhĩhĩria, nake agĩgĩĩta Jusufu, mũriũ, akĩmwĩra atĩrĩ, Ingĩkorũo nĩnjĩtĩkĩrĩkĩte nĩwe-rĩ, ndagũthaitha wĩkĩre rũhĩ rũaku nguruĩ ya kĩero gĩakwa, na ũnjĩke maũndũ mega matarĩ ma itherũ; ma atĩ ndagũthaitha ndũkana’thike gũkũ Misiri;no rĩrĩ, hĩndĩ ĩrĩa ngakoma hamwe na aa baba-rĩ, nĩũkanguua ũndute gũkũ Misiri, ũga’thike o handũ harĩa maathikirũo. Nake Jusufu akiuga atĩrĩ, Nĩngeka o ta ũguo woiga.Ningĩ Isiraeli akĩmwĩra atĩrĩ Njĩra ũhoro ũcio na mwĩhĩtwa; agĩkĩĩhĩta akĩmwĩra atĩ nĩageka ũndũ ũcio. Isiraeli agĩkĩĩinamĩrĩria mũtwe-inĩ wa ũrĩrĩ ũrĩa aakomete.Na gũgĩkinya atĩrĩ, atĩ thutha wa maũndũ macio, Jusufu akĩĩrũo ũũ: Atĩrĩrĩ, thoguo nĩ mũrũaru; agĩgĩthiĩ kũmũrora me na ariũ ake erĩ, Manase na Efiraimu.Nake Jakubu agĩkĩĩrũo ũũ: Atĩrĩrĩ, mũrũguo Jusufu nĩokĩte gũkũrora; nake Isiraeli akĩĩyũmĩrĩria, agĩĩtiira arĩ ũrĩrĩ.Nake Jakubu akĩĩra Jusufu atĩrĩ, Ngai Mwene-Hinya-Wothe nĩaanyumĩrĩire ndĩ Luzu, bũrũri wa Kanaani, akĩndathima,akĩnjĩra ũũ: Atĩrĩrĩ, nĩngatũma ũciarũrũke mũno, na ngũingĩhie, o na ndũme ũtuĩke kĩrĩndĩ kĩa ndũrĩrĩ; naguo bũrũri ũyũ ngaũhe rũciaro rũaku, rũrĩa rũgoka thutha waku, ũtuĩke waruo tene na tene.Na rĩrĩ, ariũ aku erĩ, aya maaciarĩirũo bũrũri ũyũ wa Misiri itanoka kũrĩ wee gũkũ Misiri, nĩ akwa; ti-itherũ Efiraimu na Manase megũtuĩka akwa, o ta ũrĩa Reubeni na Simeoni marĩ akwa.Nacio njiaro ciaku cia thutha wao nĩcio igũtuĩka ciaku; na rĩrĩ, ha ũhoro wa igai rĩacio-rĩ, irĩĩtanagĩrio na ariũ aya angĩ a ithe wacio.Na rĩrĩ, ha ũhoro wakwa-rĩ, hĩndĩ ĩrĩa ndoimaga Padani, nĩndakuĩrĩirũo nĩ Rakeli njĩra-inĩ, o kũu bũrũri wa Kanaani tũtigairie gatĩĩna karaya tũkinye Efiratha, ngĩkĩmũthika hau njĩra-inĩ ya gũthiĩ Efiratha (na nĩkuo Bethi-lehemu).Nake Isiraeli akĩbara ariũ a Jusufu, akĩũria atĩrĩ, Aya nĩ a?Jusufu agĩkĩĩra ithe atĩrĩ, Nĩ ariũ akwa arĩa Ngai aa’heire ndĩ gũkũ. Ithe agĩkĩmwĩra atĩrĩ, Ta mareharehe harĩ niĩ, ndĩmarathime.Na rĩrĩ, maitho ma Isiraeli nĩmorĩte nĩ gũkũra na tondũ ũcio ndonaga wega. Nake Jusufu agĩkĩmatwaratwara harĩ we, Jakubu agĩkĩmamumunya, na akĩmahĩmbĩria ngingo.Ningĩ Isiraeli akĩĩra Jusufu atĩrĩ, Ndiecirĩtie atĩ nĩngacoka kuona ũthiũ waku; no rĩu Ngai nĩatũmĩte atĩ o nayo mbeũ yaku ndĩmĩone.Jusufu agĩkĩeheria ariũ ake maru-inĩ ma ithe, agĩcoka akĩinamĩrĩra, agĩturumithia ũthiũ thĩ.Ningĩ Jusufu akĩmoya erĩ, akĩnyita Efiraimu na guoko gwake kwa ũrĩo, amwerekeirie guoko-inĩ gwa Isiraeli kwa ũmotho, nake Manase akĩmũnyita na guoko kwa ũmotho, amwerekeirie guoko-inĩ gwa ithe kwa ũrĩo, agĩkĩmatwaratwara harĩ we.Isiraeli agĩgĩtambũrũkia guoko gwake kwa ũrĩo, agĩkũigĩrĩra mũtwe wa Efiraimu, ũcio mũnyinyi; nakuo guoko gwake kwa ũmotho agĩkũigĩrĩra mũtwe wa Manase; akĩhĩtũkania moko make ũguo arĩ ũrĩa oĩ; nĩ ũndũ Manase nĩwe warĩ wa irigithathi.Agĩkĩrathima Jusufu, akiuga atĩrĩ, Ngai ũrĩa watongoragia aa baba, nao nĩo Iburahimu na Isaaka, o we ũrĩa ũtũire a’heaga irio matukũ mothe ma muoyo wakwa nginya ũmũthĩ,na mũraika ũrĩa wangũũrire akĩnduta ũũru-inĩ wothe, arorathima tũmwana tũtũ, narĩo rĩĩtwa rĩakwa na rĩa aa baba, Iburahimu na Isaaka, rĩrogwetanagio natuo; na ningĩ tũroingĩha tũtuĩke kĩrĩndĩ kĩingĩ gũkũ thĩ.Na rĩrĩ, Jusufu ona atĩ ithe ekũigĩrĩra guoko gwake kwa ũrĩo mũtwe wa Efiraimu, ũndũ ũcio ũkĩmũiguithia ũũru, agĩkĩoya guoko gwa ithe na igũrũ, akweherie igũrũ rĩa mũtwe wa Efiraimu akũigĩrĩre mũtwe wa Manase.Jusufu agĩkĩĩra ithe atĩrĩ, Ũguo tiguo, baba; nĩ ũndũ ũyũ nĩwe wa irigithathi; igĩrĩra guoko gwaku kwa ũrĩo mũtwe wake.Ithe agĩkĩrega, akiuga atĩrĩ, Ũndũ ũcio nĩndĩũũĩ, mũrũ wakwa, nĩndĩũũĩ; o nake nĩagatuĩka rũrĩrĩ, na atuĩke mũnene; no rĩrĩ, mũrũ wa nyina ũyũ mũnyinyi, nĩagatuĩka mũnene kũmũkĩra, o nacio njiaro ciake nĩigatuĩka ndũrĩrĩ nyingĩ.Agĩkĩmarathima mũthenya o ro ũcio, akiuga atĩrĩ, Isiraeli akarathimana akĩgwetaga rĩĩtwa rĩaku, akiugaga atĩrĩ, Ngai arogũtua o ta Efiraimu na Manase; hau agĩkĩamba kũgweta Efiraimu mbere ya Manase.Isiraeli agĩkĩĩra Jusufu ũũ: Atĩrĩrĩ, niĩ ngiriĩ gũkua, no rĩrĩ, Ngai nĩegũikara hamwe na inyuĩ, na nĩakamũcokia bũrũri wa maithe manyu.Ningĩ igai-inĩ rĩaku-rĩ, ngũheete rũgongo rũmwe ũkĩrie ariũ a thoguo; naruo nĩruo rũrĩa ndatunyire Amori na rũhiũ rũakwa rũa njora, o na ũta wakwa.Nake Jakubu agĩgĩĩta ariũ ake harĩ we, akĩmera atĩrĩ, Ũnganai inyuothe hamwe, ndĩmwĩre maũndũ marĩa makamũkora thutha-inĩ.Atĩrĩrĩ, inyuĩ ariũ a Jakubu, ta cokanĩrĩrai mũigue maũndũ;Ta tegerai ithe wanyu Isiraeli gũtũ.Atĩrĩrĩ, Reubeni, wee nĩwe irigithathi rĩakwa, na hinya wakwa, na kĩambĩrĩria kĩa ũhoti wakwa;Gũkĩra nĩũkĩrĩte arĩa angĩ na ũnene, na hinya wa gwathana.No rĩrĩ, wagagĩte o ta maĩ, na tondũ ũcio ndũgakĩra arĩa angĩ;Nĩ ũndũ nĩwahaicire ũrĩrĩ wa thoguo,Ũkĩũgwatia thahu. Hĩ, nĩ mũrũ wakwa wahaicire ũrĩrĩ wakwa!Simeoni na Lawii nĩ a nyina ũmwe;Nacio hiũ ciao cia njora no cia ũhinya.Atĩrĩrĩ, wee ngoro yakwa! Ndũkanatonye cira-inĩ wao;O nawe ũnene wakwa-rĩ, ndũkanegwatanie na ũũngano wao!Tondũ nĩmoragire mũndũ marakarĩte,Na magĩtemenga ndegwa magũrũ, makĩmĩthuithia nĩ kũmaramara kwao.Marakara macio mao marogwatwo nĩ kĩrumi, nĩ ũndũ maarĩ meĩ mũno;O namo mathũgũta mao marogwatwo nĩkĩo, nĩ ũndũ maarĩ ma kũũnũhana.Ngamaharaganĩria thĩinĩ wa Jakubu,O na ndĩmahurunjĩre thĩinĩ wa Isiraeli.Wee Juda-rĩ, nĩ kũgathwo ũrĩgathagwo nĩ ariũ a thoguo,Nakuo guoko gwaku gũgakinya o ngingo ya thũ ciaku ũcitorie biũ,Nao ariũ a thoguo nĩmagakũinamagĩrĩra.Juda nĩ kĩana kĩa mũrũthi!Wee, mũrũ wakwa, nĩwambatĩte ũkainũka ũhũnĩte kĩrĩa ũnyitĩte.Atĩrĩrĩ! einamirie, agĩĩthuna ta mũrũthi,O na ta mũrũthi wa mũgoma! Nũ ũgakĩmwarahũra?Rũthanju rũa ũnene rũtikehera harĩ Juda,O na kana rũthanju rũrĩa rũnyitagwo nĩ mũnene rũmuume gatagatĩ ka magũrũ,O nginya rĩrĩa Mũhorerania agoka,Nake nĩwe ũgaathĩkagĩrũo nĩ ndũrĩrĩ.Ndigiri yake akamĩohaga mũthabibu-inĩ,O nayo njaũ yake ya ndigiri amĩohage mũthabibu-inĩ ũrĩa mwega;Nguo ciake cia thĩinĩ-rĩ, agacithambagĩria ndibei-inĩ,O nacio nguo ciake cia igũrũ acithambagĩrie thakame-inĩ ya thabibu;Maitho make magatunĩhagio nĩ ndibei,Namo magego make merũhagio nĩ iria.Zebuluni agatũũra hũgũrũrũ-inĩ cia iria,Naguo bũrũri wake ũgĩe hũgũrũrũ cia gũikaragwo nĩ marikabu,Na mũhaka wake ũkinye hakuhĩ na Zidoni.Isakaru nĩwe ndigiri ĩrĩa ĩrĩ hinya,Ĩkomaga gatagatĩ-inĩ ga ciugũ cia mbũri.Onire ũhurũko na ũgĩkorũo wĩ mwega,Naguo bũrũri akĩwona wĩ wa kwendeka;Nake akĩinamĩrĩria kĩande nĩguo atuĩke mũkuui mĩrigo,Agĩcoka agĩtuĩka ndungata ya mũcara.Dani nĩagacirĩra andũ ake,O ta ũrĩa mũhĩrĩga wa Isiraeli ũngĩcirĩrũo.Dani agatuĩka ta nyamũ-ya-thĩ ĩikarĩte njĩra-inĩ,Atuĩke ta nduĩra ĩrĩ gacĩra-inĩYa kũrũmaga mbarathi ihahinya ciayo,Na tondũ ũcio mũmĩhaici akagũa na ngara.Atĩrĩrĩ, Jehova! Njetereire o kũhonokania gwaku!Ha ũhoro wa Gadi-rĩ, agatharĩkĩrũo nĩ andũ ikundi;No rĩrĩ, we mwene nĩagaciteng’eria acikinyĩte nyarĩrĩ.Naho ha ũhoro wa Asheri-rĩ, mĩgũnda yake ya irio nĩĩgatuĩka mĩnoru,Nacio indo cia gũkenia athamaki ikoimaga kũrĩ we.Nafitali atariĩ ta thwariga ya mũgoma yohoretwo,Nacio ciugo iria ciumaga kanua gake nĩ njega mũno.Jusufu atariĩ ta rũhonge rũrĩa rũciaraga wega,O rũhonge rũrĩa rũciaraga wega rũĩ gĩthima-inĩ;Honge ciake itambaga rũthingo-inĩ guothe.Aikia mĩguĩ nĩmamũiguithagia kĩeha mũno;Mamũikagia mĩguĩ makamũnyarira;No rĩrĩ, ũta wake ũikaraga ũrĩ o na hinya ũrũmĩte,O nacio icoka cia moko make igekĩrũo hinyaNĩ moko ma Ũrĩa-wĩ-Hinya-Mũno wa Jakubu,O we ũcio Mũrĩithi, mũtue Ihiga rĩa Isiraeli,O we Ngai wa thoguo, ũrĩa ũgagũteithia,Ningĩ we Mwene-Hinya-Wothe, ũrĩa ũgakũrathimaNa irathimo ciumĩte igũrũ matu-inĩ,O na irathimo cia kũndũ kũrĩa kũriku mũhuro warĩo,O na irathimo cia nyondo, o na cia nda.Atĩrĩrĩ! Irathimo cia thoguo Nĩikĩrĩte irathimo cia arĩa maanjiarire,Nacio ikinyĩte o mĩthia-inĩ ya irĩma iria itũũraga tene na tene.Irathimo icio-rĩ, igũikara igũrũ rĩa mũtwe wa Jusufu,O ruototia-inĩ rũa mũtwe wa ũrĩa waamũranĩtio na ariũ a ithe.Benjamini atariĩ ta njũi ĩrĩa ĩtinanganagia.Ihinda rĩa rũcinĩ nĩ kũrĩa akarĩa kĩrĩa anyitĩte,Ningĩ hwaĩ-inĩ agayanie kĩrĩa atahĩte.ANDŨ acio othe-rĩ, nĩo mĩhĩrĩga ĩrĩa ikũmi na ĩĩrĩ ya Isiraeli; namo maũndũ macio nĩmo ithe wao aamerire, o na akĩmarathima; agĩkĩmarathima o ta ũrĩa kĩrathimo kĩa mũndũ o mũndũ gĩatariĩ.Ningĩ akĩmaatha, akĩmera atĩrĩ, Nĩ hingo ngũgĩturanĩrũo na arĩa maanakua; nĩ wega mũ’thike hamwe na aa baba ngurunga-inĩ ĩrĩa ĩrĩ gĩthaka kĩa Efironi, Mũhiti,o ngurunga-inĩ ĩrĩa ĩrĩ gĩthaka kĩa Makipela, ĩng’ethanĩire na Mamure kũu bũrũri wa Kanaani, o ĩo Iburahimu aagũranĩirie na gĩthaka kĩu kũrĩ Efironi ũcio Mũhiti, ĩtuĩke handũ hake ha gũthikanaga.Hau nĩho Iburahimu aathikirũo na Sara, mũtumia wake; na noho Isaaka aathikirũo na Rebeka, mũtumia wake; ningĩ noho ndathikire Lea;nakĩo gĩthaka kĩu, o na ngurunga ĩo ĩrĩ kuo, ciagũrirũo harĩ ciana cia Hethi.Na rĩrĩ, Jakubu aakĩrĩkia gwatha ariũ ake, agĩgĩthuna magũrũ arĩ ũrĩrĩ igũrũ, agĩtuĩkana, agĩturanĩrũo na arĩa maanakua.Nake Jusufu agĩkĩĩgũithia ũthiũ-inĩ wa ithe akĩrĩrĩra ho, o na akĩmũmumunya;agĩcoka agĩatha athondekani arĩa maarĩ ndungata ciake mathondeke mwĩrĩ wa ithe na mũthaiga wao wa kũgiria ũbuthe; nao athondekani acio magĩgĩthondeka Isiraeli o ro ũguo na mũthaiga ũcio wao.Magĩkĩhingia matukũ mĩrongo ĩna nĩ ũndũ nĩmo maahingagio nĩ ũndũ wa ũthondeki ũcio. Nao andũ a Misiri makĩmũrĩrĩra matukũ mĩrongo mũgwanja.Namo matukũ ma kũmũrĩrĩra maathira, Jusufu agĩkĩaria na andũ a nyũmba ya Firauni, akĩmera atĩrĩ, Ingĩkorũo nĩnjĩtĩkĩrĩkĩte nĩ inyuĩ-rĩ, ndamũthaitha mũkamenyithie Firauni atĩbaba nĩeĩ’hĩtithirie akĩnjĩra atĩrĩ, Rĩu ngiriĩ gũkua, na rĩrĩ, mbĩrĩra-inĩ yakwa ĩrĩa ndeyenjeire bũrũri wa Kanaani, noyo ũga’thika. Rĩu ndagũthaitha njĩtĩkĩria nyambe ngathike awa, na nĩngũcoka njũke.Firauni agĩkiuga atĩrĩ, Ambata ũgathike thoguo, o ta ũguo aakwĩhĩtithirie.Jusufu agĩkĩambata, agĩthiĩ gũthika ithe; nacio ndungata cia Firauni ciothe ikĩambatania na Jusufu, na athuri a nyũmba ya Firauni, na athuri othe a bũrũri wa Misiri,na andũ othe a nyũmba ya Jusufu, na ariũ a ithe, o na andũ a nyũmba ya ithe; no twana twiki na mbũri ciao, na ng’ombe, ciatigirũo kũu bũrũri wa Gosheni.Agĩkĩambatania na andũ mahaicĩte makari na mbarathi, me gĩkundi kĩnene mũno.Na rĩrĩ, maakinya kĩhuhĩro-inĩ kĩa ngano gĩa Atadi, mũrĩmo ũrĩa ũngĩ wa Jorodani, makĩrĩrĩra kĩrĩro kĩnene ho; nake Jusufu agĩgĩathana atĩ ithe arĩrĩrũo mĩthenya mũgwanja.Na rĩrĩ, Akanaani arĩa maatũũraga bũrũri ũcio, mona kĩrĩro kĩu kĩarĩragĩrũo kĩhuhĩro-inĩ kĩu gĩa Atadi, makiuga atĩrĩ, Hee! Kaĩ kĩrĩro gĩkĩ nĩkĩraiguithia Amisiri kĩeha mũno-ĩ! Na tondũ ũcio hau hagĩĩtwo Abeli-miziraimu, naho he mũrĩmo ũcio ũngĩ wa Jorodani.Nao ariũ a Jakubu magĩkĩmwĩka o ta ũrĩa aamaathire;nĩ gũkorũo nĩmaamũkuuire makĩmũtwara bũrũri wa Kanaani, magĩkĩmũthika ngurunga-inĩ ĩo yang’ethanĩire na Mamure, gĩthaka-inĩ kĩa Makipela, o ĩo Iburahimu aagũranĩirie na gĩthaka kĩu harĩ Efironi ũcio Mũhiti, nĩguo ĩtuĩke handũ hake ha gũthikanaga.Nake Jusufu aarĩkia gũthika ithe, agĩcoka Misiri, we mwene, o na ariũ a ithe, o na andũ othe arĩa maambatanĩtie nake magathike ithe.Nao ariũ a ithe na Jusufu mona atĩ ithe wao e gũkua, makĩĩrana atĩrĩ, Hihi rĩu Jusufu nĩegũitĩka gũtũthũũra, erĩhĩrie ũũru wothe ũrĩa twamwĩkire.Magĩkĩrekeria Jusufu mũndũ akamũhe ũhoro, makĩmwĩra ũũ: Thoguo atanakua nĩaathanire akiuga atĩrĩ,Ĩrai Jusufu ũũ: Ndagũthaitha ũkirĩre ariũ a thoguo ihĩtia rĩao, o na rĩĩhia rĩao; nĩ ũndũ ti-itherũ nĩmaagwĩkire ũũru. Tondũ ũcio, rĩu twagũthaitha ũtũkirĩre, ithuĩ ndungata cia Ngai wa thoguo, ihĩtia rĩu riitũ. Nake Jusufu agĩgĩitĩka kũrĩra maaria nake.Ariũ a ithe magĩgĩcoka magĩthiĩ makĩĩgũithia thĩ mbere yake, makiuga ũũ: Atĩrĩrĩ, ithuĩ tũrĩ ndungata ciaku.Nake Jusufu akĩmera atĩrĩ, Tigai gwĩtigĩra, nĩ ũndũ-rĩ, kaĩ arĩ niĩ ndĩ ithenya rĩa Ngai?Inyuĩ-rĩ, mwacirĩire kũnjĩka ũũru; no rĩrĩ, Ngai aacirĩire ũndũ mwega woneke, nĩ getha gũtuĩke o ta ũũ gũtariĩ ũmũthĩ, nĩguo andũ aingĩ mahonokio matũũre muoyo.Tondũ ũcio menyai mwĩtigĩre; nĩ niĩ ndĩrĩmũheaga irio cia kũrĩa, inyuene o na ciana cianyu. Agĩkĩmahoreria, akĩmaarĩria ndeto njega.Jusufu agĩgĩtũũra Misiri, we mwene, o na andũ a nyũmba ya ithe; nayo mĩaka ĩrĩa Jusufu aatũũrire muoyo yarĩ igana rĩa ikũmi.Nake Jusufu nĩonire ciana cia Efiraimu cia rũciaro rũa gatatũ, o nacio ciana cia Makiru, mũrũ wa Manase, ciarereirũo ndu-inĩ ciake.Ningĩ Jusufu agĩkĩĩra ariũ a ithe atĩrĩ, Ngiriĩ gũkua; no rĩrĩ, ti-itherũ Ngai nĩagoka kũmũrora, na nĩakamũruta bũrũri ũyũ amũhire bũrũri ũrĩa erĩire Iburahimu na Isaaka na Jakubu na mwĩhĩtwa.Jusufu agĩgĩtũma ciana cia Isiraeli ciĩhĩte, agĩciĩra ũũ: Atĩrĩrĩ, ti-itherũ Ngai nĩagoka kũmũrora, na inyuĩ-rĩ, hĩndĩ ĩo nĩmũgakuua mahĩndĩ makwa mũmarute gũkũ.Jusufu agĩgĩkua aninĩte mĩaka igana na ikũmi; nao magĩthondeka mwĩrĩ wake na mũthaiga wa kũgiria ũbuthe, agĩgĩĩkĩrũo ithandũkũ rĩa gũthikwo narĩo o kũu Misiri.ATĨRĨRĨ, maya nĩmo marĩĩtwa ma ciana cia Isiraeli, iria ciathiire igĩtonya Misiri; nacio ciothe, mũndũ o mũndũ arĩ hamwe na andũ a nyũmba yake, ciatwaranire na Jakubu.Nao nĩ Reubeni, na Simeoni, na Lawii, na Juda,na Isakaru, na Zebuluni, na Benjamini,na Dani, na Nafitali, na Gadi, na Asheri.Nao andũ othe a rũciaro rũa Jakubu maarĩ andũ mĩrongo mũgwanja; nowe Jusufu, o na mbere ĩo, aakorirũo arĩ o kũu Misiri.Nake Jusufu agĩkua, o na ariũ a ithe othe, a nao andũ othe a ihinda rĩu magĩthira.Nacio ciana cia Isiraeli igĩciara mũno, nacio igĩkĩrĩrĩria kũingĩha o kũingĩha, igĩthegea mũno, nacio igĩthiĩ ikĩgĩaga na hinya o mũno mũno; nacio ikĩiyũra thĩ ĩo yothe.NA RĨRĨ, hĩndĩ ĩo gũkĩgĩa mũthamaki ũngĩ wa gũthamaka bũrũri ũcio wa Misiri, nake agĩkorũo atoĩ ũhoro wa Jusufu.Nake akĩĩra andũ ake ũũ, Atĩrĩrĩi, andũ aya, ciana ici cia Isiraeli, nĩikĩingĩhĩte mũno, o na ningĩ nĩitũkĩrĩtie hinya;tondũ ũcio, nĩ wega tũtware andũ aya na ũũgĩ, nĩ getha mangĩingĩha, na gũcoke hihi gũũke ita-rĩ, matigathiĩ meturanĩre na andũ arĩa mangĩkorũo marĩ ũthũ na ithuĩ, macoke mahũrane na ithuĩ, nao moime bũrũri ũyũ more.Tondũ ũcio makĩmaigĩra akaburũ nĩguo mamanyarire na mĩrigo ĩrĩa maamaigagĩrĩra. Nao magĩgĩakĩra Firauni matũũra ma kũigagwo indo, namo nĩmo metagwo Pithomu na Ramesese.No rĩrĩ, o na kũngĩtuĩka atĩ andũ acio nĩmaakĩragĩrĩria kũmanyarira, ũguo noguo nao maakĩragĩrĩria kuongerereka, o na ningĩ magĩkĩrĩrĩria kũiyũra kũndũ guothe. Nao makĩigua ũũru mũno nĩ ũndũ wa ciana icio cia Isiraeli.Nao andũ a Misiri makĩrutithia ciana cia Isiraeli wĩra na hinya mũno;nao magĩtũma mĩtũũrĩre yacio ĩgĩe na ruo rũkĩru nĩ ũndũ wa thĩna, nĩ ũndũ wa wĩra ũrĩa ciarutithagio wa hinya, wa gũthondeka thimiti, o na kũũmba matubarĩ, o na mĩthemba mĩingĩ ya wĩra ũrĩa warutagwo mĩgũnda. O ũguo taguo, mawĩra-inĩ mothe marĩa maacirutithagia nĩmaacihinyagĩrĩria mũno.Nake mũthamaki ũcio wa Misiri akĩarĩria atumia a Ahibirania arĩa maaciarithanagia, nao ũmwe etagwo Shifira, nake ũrĩa ũngĩ agetwo Pua,agĩkĩmera atĩrĩ, Hĩndĩ ĩrĩa mũgũciarithia atumia a Ahibirania, o hĩndĩ ĩrĩa me rũtĩ-inĩ, mũngĩona atĩ nĩ kahĩĩ gaaciarũo-rĩ, koragei; no kangĩkorũo nĩ kaana ga kairĩtu, nĩkarekwo gaikare.No rĩrĩ, atumia acio aciarithania nĩmetigĩrĩte Ngai, nao matiigana gwĩka ta ũguo maathĩtwo nĩ mũthamaki ũcio wa Misiri, no kũreka maarekire twana twa tũhĩĩ tũikare muoyo.Nake mũthamaki ũcio wa Misiri agĩĩta aciarithania acio, akĩmoria atĩrĩ, Nĩ kĩ gĩtũmĩte mwĩke ũndũ ũcio, mũkahonokia twana twa tũhĩĩ atĩ nĩguo tũtũũre muoyo?Nao aciarithania acio makĩĩra Firauni atĩrĩ, Gĩtũmi nĩ rĩrĩ, nĩ ũndũ atumia a Ahibirania matitariĩ ta atumia a andũ a Misiri; tondũ nĩ ahiũ mũno, nao mohokaga matarĩ marakinyĩrĩrũo nĩ mũciarithania.Nake Ngai agĩgĩĩka aciarithania acio maũndũ mega; nao andũ acio a Isiraeli magĩgĩthegea mũno, o na makĩgĩa na hinya mũnene.Na gũgĩkinya atĩrĩ, atĩ tondũ wa ũrĩa aciarithania acio metigĩrĩte Ngai, agĩtũma nyũmba ciao ciĩhande.Nake Firauni agĩatha andũ ake othe, akĩmera atĩrĩ, Mwana o wothe ũrĩa ũrĩciaragwo wa kahĩĩ, mũikagiei rũũĩ; na ũrĩa wothe ũrĩkoragwo arĩ wa kairĩtu-rĩ, mũkareka aikare muoyo.Na rĩrĩ, nĩkwarĩ mũndũ ũmwe wa nyũmba ya Lawii wahikirie mũirĩtu ũmwe wa nyũmba o ro ĩo ya Lawii.Nake mũndũ-wa-nja ũcio akĩgĩa ihu, agĩciara kahĩĩ, na rĩrĩa onire atĩ nĩ kaana gathaka mũno, agĩkahitha mĩeri ĩtatũ.Na rĩrĩ, rĩrĩa onire atĩ ndangĩhota gũtũũra akahithĩte, agĩgathondekera gathandũkũ ka marura, agĩgathinga na rami, agĩcoka agĩkahaka rami mũtwekatweku, agĩĩkĩra kaana kau thĩinĩ, agĩkaiga ithanjĩ-inĩ thĩinĩ kũu hũgũrũrũ-inĩ cia rũũĩ.Nake mwarĩ wa nyina akarũgamaga harayaraya na hau kaarĩ, nĩguo amenyage ũndũ ũrĩa ũngĩgakora.Na rĩrĩ, mwarĩ wa Firauni agĩikũrũka nĩguo agethambe rũũĩ, nacio ndungata ciake cia airĩtu igĩcangacanga kũu hũgũrũrũ-inĩ cia rũũĩ; nake akĩona gathandũkũ kau ithanjĩ-inĩ thĩinĩ, akĩrekia mũirĩtu ũrĩa wamũtungataga, akĩmwĩra akagĩre.Agĩgĩkahingũra, akĩona kaana, na atĩrĩ, gakenge kau gakĩrĩra. Nake agĩkaiguĩra tha, akiuga atĩrĩ, Kaana gaka nĩ ka Mũhibirania.Nake mwarĩ wa nyina akĩũria mwarĩ wa Firauni atĩrĩ, Nĩũkwenda ’thiĩ ngagwĩtĩre mũtumia Mũhibirania mũreri wa ciana, nĩguo akuongithĩrie kaana gaka?Nake mwarĩ wa Firauni akĩmwĩra atĩrĩ, Ĩ nĩguo, gĩthiĩ. Nake mũirĩtu ũcio agĩthiĩ, agĩĩta nyina wa kaana kau.Nake mwarĩ wa Firauni akĩmwĩra atĩrĩ, Oya kaana gaka, ũthiĩ nako ũkanyongithĩrie, na nĩndĩrĩkũheaga mũcara. Nake mũtumia ũcio akĩoya kaana kau, agĩgĩcoka gũkongithagia.Nako kaana kau gagĩkũra, agĩcoka agĩgatwara kũrĩ mwarĩ wa Firauni, gagĩgĩtuĩka mũrũwe. Nake agĩgatua Musa, akiuga atĩrĩ, Nĩ ũndũ ndakarutire maĩ-inĩ.Na gũgĩkinya atĩrĩ, atĩ matukũ macio, hĩndĩ ĩrĩa Musa aakorirũo atuĩkĩte mũndũ mũgima, akiumagara agĩthiĩ kũrora andũ a rũrĩrĩ rũao, akĩona mĩrigo ĩrĩa maatitikithagio, ningĩ akĩona Mũmisiri akĩringa Mũhibirania, mũndũ wa rũrĩrĩ rũu rũao.Nake agĩcũthĩrĩria mwena ũyũ, o na ũyũ ũngĩ, na rĩrĩa onire atĩ hatirĩ mũndũ wĩ hakuhĩ akĩringa Mũmisiri ũcio akĩmũũraga, agĩcoka akĩmuumbĩka mũthanga-inĩ.Naguo mũthenya ũyũ ũngĩ agĩcoka akiumagara, akĩona andũ erĩ Ahibirania makĩhũrana; nake akĩĩra ũrĩa wogitĩte ũrĩa ũngĩ atĩrĩ, Ũkũringa mũthiritũguo nĩkĩ?Nake mũndũ ũcio akĩmũũria atĩrĩ, Wee nawe-rĩ, nũ ũgũtuĩte mũnene witũ, o na mũtũtuithania? Anga o na niĩ ũgwĩciria ũnjũrage ta ũrĩa ũroragire Mũmisiri ũrĩa? Nake Musa agĩgĩĩtigĩra, akiuga atĩrĩ, Kaĩ ũndũ ũcio nĩ mũmenyeku-ĩ!Na rĩrĩ, hĩndĩ ĩrĩa Firauni aaiguire ũhoro ũcio, akĩenda kũũraga Musa. No rĩrĩ, Musa akĩĩyũrĩra, akiuma kwa Firauni, agĩthiĩ gũtũũra bũrũri wa Midiani, agĩgĩikara thĩ handũ henjetwo gĩthima.Na rĩrĩ, mũthĩnjĩri-ngai wa Midiani agĩkorũo arĩ na airĩtu ake mũgwanja, nao magĩũka gũtaha maĩ, makĩiyũria mĩharatĩ, nĩ getha manyuithie ũhiũ wa ithe wao.Na hagĩũka arĩithi makĩmaingata; no rĩrĩ, Musa agĩũkĩra akĩmateithia, akĩmanyuithĩria ũhiũ wao maĩ.Na hĩndĩ ĩrĩa maakinyire kũrĩ ithe wao Reueli, akĩmoria atĩrĩ, Ĩ kaĩ mwoka narua atĩa ũmũthĩ?Nao makĩmwĩra atĩrĩ, Nĩ mũndũ Mũmisiri ũtũhonokirie harĩ arĩithi; o na ningĩ makĩria, aatũtahĩra maĩ, aatũnyuithĩria ũhiũ.Nake akĩũria airĩtu acio ake atĩrĩ, Mũndũ ũcio arĩ ha rĩu? Mũmũtigire nĩ ũndũ kĩ? Thiĩi mũmwĩte, oke arĩe irio.Nake Musa agĩĩtĩkĩra gũtũũra kwa mũndũ ũcio, nake mũndũ ũcio akĩhe Musa mwarĩwe ũrĩa wetagwo Zipora.Nake agĩgĩciara kahĩĩ, ithe agĩgatua Gerishomu, nĩ ũndũ oigire atĩrĩ, Ndũũrĩte bũrũri wene ndĩ mũgeni kuo.NA GŨGĨKINYA atĩrĩ, atĩ matukũ maingĩ maathira, mũthamaki wa Misiri agĩkua, o nacio ciana cia Isiraeli igĩcaya nĩ ũndũ wa ũkombo, nacio ikarĩraga, nakĩo kĩrĩro gĩacio gĩkĩiguwo nĩ Ngai nĩ ũndũ wa ũkombo ũcio.Nake Ngai akĩigua mũcayo wao, agĩkĩririkana kĩrĩkanĩro kĩrĩa aarĩkanĩire na Iburahimu, o na Isaaka, o na Jakubu.Nake Ngai akĩbara ciana cia Isiraeli, agĩitĩka kũrũmbũiya ũhoro wacio.Na rĩrĩ, Musa nĩ gũkorũo aakorirũo akĩrĩithia ndĩithia ya mũthoniwe Jethero mũthĩnjĩri-ngai wa Midiani, nake akĩmĩtwara mbarĩ ĩrĩa ĩngĩ ya werũ wakuo, agĩkinya kĩrĩma-inĩ kĩa Ngai na kũu Horebu.Nake mũraika wa Jehova akĩmuumĩrĩra arĩ rũrĩrĩmbĩ-inĩ rũa mwaki ruoimaga kĩhinga-inĩ, agĩcũthĩrĩria, na atĩrĩ, kĩhinga kĩu nĩ mwaki kĩraakana, na gĩtingĩhĩa.Nake Musa akiuga atĩrĩ, Rĩu nĩngũkerũra naho, nĩ getha nyone kĩũndũ gĩkĩ, ’menye kĩrĩa gĩkũgiria kĩhinga kĩhĩe.Nake Jehova ona atĩ egũkerũra naho nĩguo one wega-rĩ, we Ngai agĩkĩmwĩta e kĩhinga-inĩ kĩu thĩinĩ, akiuga atĩrĩ, Musa, Musa. Nake agĩcokia atĩrĩ, Niĩ ũyũ.Agĩkiuga atĩrĩ, Menya ũkuhĩhĩrie haha; amba ũrute iratũ ciaku magũrũ, nĩ gũkorũo hau ũrũngiĩ nĩ handũ hatheru.O na ningĩ agĩcoka akiuga atĩrĩ, Nĩ niĩ Ngai wa thoguo, Ngai wa Iburahimu, Ngai wa Isaaka, Ngai wa Jakubu. Nake Musa akĩhitha ũthiũ tondũ nĩetigagĩra gũcũthĩrĩria Ngai.Nake Jehova akiuga atĩrĩ, Ti-itherũ nĩnyonete mĩnyarirĩko ya andũ akwa arĩa marĩ Misiri, na ngaigua kĩrĩro kĩao nĩ ũndũ wa akaburũ akuo, tondũ nĩnjũĩ maruo marĩa marĩ namo;na niĩ ngĩikũrũkĩte nĩguo ndĩmateithũre moko-inĩ ma andũ a Misiri, ndĩmarute bũrũri ũcio, ndĩmahire bũrũri mwega mwariĩ, wa bũthi wa iria na ũũkĩ, na nĩkuo gũtũirũo nĩ kĩruka kĩrĩa gĩa Kanaani, na kĩa Ahiti, na kĩa Amori, na kĩa Perizi, na kĩa Hivi, na kĩa Jebusi.Na rĩrĩ, rĩu kĩrĩro gĩa ciana cia Isiraeli nĩkĩnginyĩire, o na ningĩ nĩnyonete kũhinyĩrĩrio kũrĩa mahinyagĩrĩrio nĩ andũ a Misiri.Tondũ ũcio, ũka rĩu ngũtũme kũrĩ Firauni nĩ getha ũkoimagarie andũ akwa ciana cia Isiraeli ũmarute bũrũri wa Misiri.Nake Musa akĩũria Ngai atĩrĩ, Niĩ na niĩ ndĩ ũ wa gũthiĩ kũrĩ Firauni, nĩ getha ngoimagarie ciana cia Isiraeli ndĩcirute bũrũri wa Misiri?Nake akĩmwĩra atĩrĩ, Ti-itherũ niĩ mwene nĩndĩrĩgĩaga hamwe nawe; naguo ũndũ ũyũ nĩguo ũgatuĩka kĩmenyithia kũrĩ wee gĩa atĩ nĩ niĩ ngũtũmĩte; atĩrĩrĩ, rĩrĩa ũgakorũo ũrĩkĩtie kuumagaria andũ acio ũkamaruta bũrũri wa Misiri, nĩ gũkũ kĩrĩma-inĩ gĩkĩ mũgatungatĩra Ngai.Nake Musa akĩũria Ngai atĩrĩ, Rĩrĩa ngakinya kũrĩ ciana cia Isiraeli, ndĩciĩre ũũ: Ngai wa maithe manyu nĩwe ũndeketie kũrĩ inyuĩ, nacio injũrie atĩrĩ, Agĩĩtagwo atĩa? ngagĩciĩra atĩa hihi?Nake Ngai akĩĩra Musa atĩrĩ, NIĨ NDŨIRE O TA ŨRĨA NDŨIRE; agĩcoka akiuga atĩrĩ, Ĩra ciana cia Isiraeli ũũ, atĩ ũrĩa wĩtagwo NIĨ NDŨIRE, nĩwe ũndũmĩte kũrĩ inyuĩ.O na ningĩ Ngai akĩĩra Musa atĩrĩ, Ĩra ciana cia Isiraeli ũũ, atĩ Jehova, o we Ngai wa maithe manyu, o we Ngai wa Iburahimu, Ngai wa Isaaka, Ngai wa Jakubu, nĩwe ũndũmĩte kũrĩ inyuĩ; rĩu nĩrĩo rĩĩtwa rĩakwa tene na tene, na nĩrĩo kĩririkanania gĩakwa o nginya njiaro na njiaro.Thiĩ ũũnganie athuri a Isiraeli, maikare hamwe, ũcoke ũmere atĩrĩ, Jehova, o we Ngai wa maithe manyu, o we Ngai wa Iburahimu, wa Isaaka, wa Jakubu, nĩanyumĩrĩire, akoiga atĩrĩ, Ti-itherũ nĩnjũkĩte kũmũng’ethera, na nĩnyonete maũndũ marĩa mwĩkagwo kũu Misiri;niĩ na niĩ ngoiga atĩrĩ, Nĩngũmũruta mĩnyarirĩko-inĩ ya Misiri, ndĩmũhire bũrũri ũrĩa wa kĩruka gĩa Kanaani, na kĩa Ahiti, na Amori, na Perizi, na Hivi, na Jebusi, na nĩ bũrũri wa bũthi wa iria na ũũkĩ.Nao nĩmagagĩthikĩrĩria mũgambo waku; nawe ũcoke ũthiĩ kũrĩ mũthamaki wa Misiri mũrĩ na athuri acio a Isiraeli mũmwĩre atĩrĩ, Jehova, o we Ngai wa Ahibirania, nĩatũkorete; tondũ wa ũguo, ta gĩtũhe rũtha tũthiĩ rũgendo rũa mĩthenya ĩtatũ werũ-inĩ nĩguo tũkarute igongona rĩa kũhaka Jehova Ngai witũ.Na nĩnjũĩ atĩ mũthamaki wa Misiri ndetĩkĩra kũmũhe rũtha mũthiĩ, o na kũngĩĩkwo ũndũ wa hinya.Na rĩrĩ, niĩ na niĩ nĩngatambũrũkia guoko gwakwa, ’hũre Misiri na maũndũ makwa mothe ma kũgegania marĩa ngeka o kũu bũrũri ũcio thĩinĩ, na thutha wa ũguo nĩakamũhe rũtha mũthiĩ.Na niĩ nĩngatũma rũrĩrĩ rũanyu rũĩtĩkĩrĩke nĩ andũ a Misiri, na nĩgũgakinya atĩrĩ, atĩ rĩrĩa mũgathiĩ, mũtigathiĩ moko matheri;no rĩrĩ, mũtumia o mũtumia nĩagetia ũrĩa ũngĩ makuhanĩrĩirie, o na mũgeni ũrĩa ũikaranĩtie nake nyũmba, indo cia betha, na cia thahabu, o na nguo; nacio-rĩ, nĩmũgaciĩkĩra ariũ anyu na airĩtu anyu; na nĩ kũhomia mũgakĩhomia andũ acio a Misiri.Nake Musa agĩcokia, akiuga atĩrĩ, No rĩrĩ, andũ acio matikanjĩtĩkia, o na kana maigue ũrĩa ngũmera, nĩ ũndũ makoiga atĩrĩ, Jehova ndakuumĩrĩire.Nake Jehova akĩmũũria atĩrĩ, Nĩ kĩ kĩu ũgwete na guoko? Nake akiuga atĩrĩ, Nĩ rũthanju.Agĩcoka akiuga atĩrĩ, Ta rũikie rũgũe thĩ. Nake akĩrũikia thĩ, naruo rũgĩtuĩka nyamũ-ya-thĩ; nake Musa akĩmĩũrĩra.Nake Jehova akĩĩra Musa atĩrĩ, Tambũrũkia guoko ũmĩnyite gĩtong’oe. (Nake agĩtambũrũkia guoko, akĩmĩnyita, ĩgĩcoka gũtuĩka rũthanju ĩĩ guokoinĩ gwake.)Nake Jehova agĩcoka akĩmwĩra atĩrĩ, Nĩũgeka ũguo nĩguo metĩkie atĩ Jehova, o we Ngai wa maithe mao, o we Ngai wa Iburahimu, Ngai wa Isaaka, Ngai wa Jakubu, nĩakuumĩrĩire.O na ningĩ Jehova agĩcoka akĩmwĩra atĩrĩ, Ta tonyia guoko gĩthũri-inĩ. Nake agĩgũtonyia gĩthũri-inĩ, na rĩrĩa aacokire gũkũruta-rĩ, nĩ atĩrĩ, gũgĩkorũo kũrũarĩte mangũ gũkerũha o ta ira.Nake agĩcoka akiuga atĩrĩ, Ta cokia guoko gĩthũri-inĩ. (Agĩgĩcokia guoko gĩthũri-inĩ, na atĩrĩ, hĩndĩ ĩrĩa aakũrutire gĩthũri-inĩ, gũgĩkorũo kũgarũrũkĩte gũgatuĩka o ta ũrĩa mwĩrĩ ũrĩa ũngĩ wake ũtariĩ.)Na nĩgũgatuĩka atĩrĩ, atĩ mangĩkorũo matigagwĩtĩkia, o na kana mathikĩrĩrie ũira wa kĩama kĩa mbere, nĩmagetĩkia ũira wa kĩama kĩu gĩa thutha.Na nĩgũgakinya atĩrĩ, atĩ o na mangĩkaaga gwĩtĩkia ciama icio igĩrĩ, o na kana mathikĩrĩrie mũgambo waku-rĩ, no nginya ũgathiĩ ũtahe maĩ rũũĩ, ũmaite thĩ kũrĩa kũniaru, namo maĩ macio ũtahĩte rũũĩ nĩmagatuĩkĩra thakame o hau thĩ haniaru.Nake Musa akĩĩra Jehova ũũ: Atĩrĩrĩ, Mwathani, niĩ ndirĩ mũndũ mwaria mũno, o na kuuma o tene, o na kana kuuma o hĩndĩ ĩrĩa waaririe na niĩ ndungata yaku, nĩ ũndũ mwarĩrie wakwa nĩ wa hora mũno, o na ningĩ rũrĩmĩ rũakwa nĩ rũritũ.Nake Jehova akĩmũũria atĩrĩ, Nũ wathondekire tũnua twa andũ? Kana nũ ũtũmaga mũndũ aremwo nĩ kwaria, o na kana kwaga kũigua, kana kuona, o na kana gũtuĩka mũtumumu? Githĩ ti niĩ Jehova?Tondũ wa ũguo ũkĩra ũthiĩ o rĩu, na nĩngũikara hamwe na kanua gaku, ngũmenyithagie ũhoro ũrĩa ũrĩaragia.Nake akiuga atĩrĩ, Mwathani, ta tũma mũndũ o wothe o ũrĩa ũrĩtũma.Nake Jehova agĩcinwo nĩ marakara mũno nĩ ũndũ wa Musa, akĩmũũria atĩrĩ, Kaĩ mũrũ wa nyũkwa ũcio wĩtagwo Haruni, Mũlawii, atakĩrĩ ho? Nĩnjũĩ mũno atĩ aahota kwaria wega. O na ningĩ atĩrĩ, nĩegũũka agũthaganie, na aakuona, nĩarĩigua akenete mũno na ngoro yake.Nawe nĩwe ũrĩmwaragĩria, ũkamũtaara ũmwĩre ũrĩa ekuuga, na niĩ nĩndĩrĩikaraga hamwe na kanua gaku, o na kanua gake, ngamũmenyithia maũndũ marĩa mũrĩĩkaga.Nake nĩwe ũgatuĩka mũndũ waku wa kwaragĩria andũ; na nĩgũgakinya atĩrĩ, atĩ we nĩegũtuĩka ta arĩ we kanua gaku, nawe ũtuĩke ta ũrĩ Ngai harĩ we.Naruo rũthanju rũu, thiĩ naruo ũrũnyitĩte na guoko, nĩguo ũringage ciama naruo.Nake Musa agĩcokerera Jethero mũthoniwe, akĩmwĩra atĩrĩ, Ta reka ’thiĩ njokerere andũ aitũ arĩa marĩ Misiri, ’thiĩ ngamenye kana no matũire muoyo. Nake Jethero akĩĩra Musa atĩrĩ, Thiĩ na thayũ.Nake Jehova akĩarĩria Musa e kũu bũrũri wa Midiani, akĩmwĩra atĩrĩ, Thiĩ ũcoke bũrũri wa Misiri, nĩ ũndũ andũ arĩa maagũcaragia makũũrage, othe nĩmakuĩte.Nake Musa akĩoya mũka, o na ihĩĩ ciake, akĩmahaicia ndigiri, agĩgĩcoka bũrũri wa Misiri; ningĩ Musa agĩthiĩ na rũthanju rũu rũa Ngai, arũgwete na guoko.Nake Jehova akĩĩra Musa atĩrĩ, Wona wacoka Misiri-rĩ, maũndũ macio mothe ma kũgegania ngũnengerete, ndũkanaage kũmeka wĩ harĩ Firauni; no rĩrĩ, nĩngamũũmia ngoro, nake nĩakarega gwĩtĩkĩria andũ mathiĩ.Nawe nĩũkera Firauni atĩrĩ, Jehova ekuuga ũũ: Isiraeli nĩwe mwana wakwa wa irigithathi,na nĩngwĩrĩte atĩrĩ, Reka mũrũ wakwa athiĩ, nĩguo akandungatĩre, nawe nĩũregete kũreka athiĩ; atĩrĩrĩ, nĩngũkĩũraga mũrũguo, o ũrĩa wa irigithathi.Na gũgĩkinya atĩrĩ, atĩ rĩrĩa maarĩ njĩra magĩthiĩ, maakinya kĩraaro-inĩ, Jehova akĩmũtũnga, akĩenda kũmũũraga.Nake Zipora akĩoya kahiga ka mũthemba wa rũenji-rũa-ngoma, akĩruithia mũriũ nako, nako gakonde kau agĩgaikia magũrũ-inĩ ma Musa, akiuga atĩrĩ, Nĩwagĩtuĩka mũ’hikia na njĩra ĩo ya thakame.Na tondũ wa ũguo, Jehova agĩgĩtigana nake. Nĩkĩo mũtumia ũcio wake oigire atĩrĩ, Nĩwagĩtuĩka mũ’hikia na njĩra ĩo ya thakame, nĩ ũndũ wa ũhoro ũcio wa kũrua.Nake Jehova akĩĩra Haruni atĩrĩ, Ũkĩra ũthiĩ o kũu werũ-inĩ ũthaganie Musa nakuo. Nake agĩũkĩra agĩthiĩ, akĩmũkora kĩrĩma-inĩ kĩrĩa kĩa Ngai, akĩmũmumunya.Nake Musa akĩhe Haruni ũhoro wothe ũrĩa watũmĩte Jehova amũrekie, o na ũhoro wothe wa ciama iria aamũtaarĩte akaringe.Nao Musa na Haruni magĩthiĩ makĩũngania athuri othe a ciana cia Isiraeli;nake Haruni akĩheana ũhoro wothe ũrĩa Jehova aaheete Musa, nake akĩringa ciama icio kĩrĩndĩ gĩkĩonaga.Nakĩo kĩrĩndĩ gĩgĩĩtĩkia, nakĩo rĩrĩa kĩaiguire atĩ Jehova nĩokĩte kũrora ciana cia Isiraeli, o na ningĩ atĩ nĩonete mĩnyarirĩko yakĩo, gĩgĩkĩinamĩrĩria mĩtwe gĩkĩmũgooca.Thutha ũcio, Musa na Haruni magĩthiĩ kwa Firauni, makĩmwĩra atĩrĩ, Jehova, o we Ngai wa Isiraeli ekuuga ũũ: Reka andũ akwa mathiĩ, nĩ getha makagĩe na gĩathĩ gĩa kũndungatĩra kũu werũ-inĩ.Nake Firauni akĩũria atĩrĩ, Nake Jehova nũ, ũcio ngwĩrũo atĩ njigue mũgambo wake ndeke Aisiraeli mathiĩ? Jehova ũcio ndimũũĩ niĩ, o na ningĩ ndingĩĩtĩkĩria Aisiraeli mathiĩ.Nao makiuga atĩrĩ, Ngai wa Ahibirania nĩatũkorete; ta twĩtĩkĩrie tũthiĩ rũgendo rũa mĩthenya ĩtatũ werũ-inĩ, tũkarute igongona rĩa kũhaka Jehova Ngai witũ, nĩ getha ndagatũharũkĩre na mĩthiro, kana atũninithie na rũhiũ rũa njora.Nake mũthamaki ũcio wa Misiri akĩmera atĩrĩ, Nĩ kĩ gĩtũmĩte inyuĩ Musa na Haruni mũtigithie andũ wĩra wao? Thiĩi mũkarute wĩra wanyu.Nake Firauni akiuga atĩrĩ, Rĩu andũ a bũrũri nĩ aingĩ, na inyuĩ nĩmũgũtũma mahurũke magatiga kũruta wĩra wao.Naguo mũthenya o ro ũcio Firauni agĩatha akaburũ arĩa maaroraga andũ, o na anyabara ao, akiuga atĩrĩ,Mũtigũcoka kũhe andũ rũũa rũa ngano rũa gũthondeka matubarĩ naruo, ta ũrĩa mũrekaga mbere; rekei mathiage kwĩũnganĩria rũũa arĩ o.Na rĩrĩ, menyererai atĩ mũigana wa matubarĩ marĩa marĩthondekaga ũgĩtarũo ũtuĩke o ta ũrĩa wa mbere; mũtikamanyihanyihĩrie o na hanini, nĩ ũndũ nĩ agũũtaru; nĩkĩo marakaya makoiga atĩrĩ, Reka tũthiĩ tũkarute igongona rĩa kũhaka Ngai witũ.Nĩ wega maheo wĩra wa hinya gũkĩra mbere marutage, matigage kũrũmbũiya ndeto cia kũhenania.Nao akaburũ acio maaroraga andũ makiumagara, o na anyabara ao, nao makĩarĩria andũ, makĩmera atĩrĩ, Firauni ekuuga atĩrĩ, Ndigũcoka kũmũhe rũũa.Thiagai mũgecarĩria rũũa o kũrĩa mũrĩruonera; na rĩrĩ, gũtirĩ wĩra wanyu ũngĩnyihanyihio o na hanini.Tondũ wa ũguo andũ makĩharaganĩria kũndũ guothe bũrũri-inĩ ũcio wa Misiri, nĩguo magecarĩrie itira cia rũũa rũa ngano ithenya rĩa rũũa rũu.Nao akaburũ makamahĩkagĩrĩria mũno, makĩmeraga atĩrĩ, Ĩ mũtihiũhe, nĩguo mũnine wĩra wanyu wa mũthenya o mũthenya, o ta ũrĩa mũraũninaga hĩndĩ ĩrĩa mũrarehagĩrũo rũũa.Nao anyabara a ciana cia Isiraeli arĩa maaigĩtwo nĩ akaburũ a Firauni a gũciroraga makĩhũrũo, makĩũragio atĩrĩ, Nĩ kĩ kĩgirĩtie mũnine wĩra wanyu wa ira o na wa ũmũthĩ, mũũmbe matubarĩ maigana o ta marĩa mũrombaga mbere?Hĩndĩ ĩo anyabara acio a ciana cia Isiraeli magĩthiĩ gũkaĩra Firauni, makĩũria atĩrĩ, Nĩ kĩ gĩtũmĩte ũtwĩke ithuĩ ndungata ciaku maũndũ ta maya?Rĩu ithuĩ ndungata ciaku tũtiheagwo rũũa, na twĩragwo atĩrĩ, Ũmbai matubarĩ; na atĩrĩrĩ, ithuĩ ndungata ciaku nĩtũrahũrũo mũno; no rĩri, andũ aku wee mwene nĩo mahĩtĩtie.Nowe akiuga atĩrĩ, Mũrĩ igũũta, mũrĩ igũũta; nĩkĩo mũkuuga atĩrĩ, Reka tũthiĩ tũkarute igongona rĩa kũhaka Jehova.Gĩũkĩrei, mũthiĩ, mũkarute wĩra; amu mũticoka kũheo rũũa; no rĩrĩ, mũigana wanyu wa matubarĩ ũgũtuĩka o ta ũrĩa wa mbere.Nao anyabara acio a ciana cia Isiraeli makĩona atĩ nĩ acirĩre ũũru, rĩrĩa merirũo atĩrĩ, Mũtikũnyihanyihĩrio o na hanini matubarĩ marĩa mũũmbaga ma wĩra wanyu wa mũthenya o mũthenya.Nao rĩrĩa moimaga he Firauni, magĩkora Musa na Haruni marũgamĩte njĩra-inĩ mametereire,magĩkĩmera atĩrĩ, Jehova aromũbara atue cira wanyu; nĩ ũndũ nĩmũtũnungĩtie harĩ Firauni, o na harĩ ndungata ciake, o ta mũmanengerete rũhiũ matũũrage.Nake Musa agĩcokerera Jehova, akĩmũũria atĩrĩ, Mwathani, wĩkĩte andũ aya maũndũ moru ũũ, nĩkĩ? Ningĩ-rĩ, nĩ kĩ gĩatũmire ũndekie?Nĩ ũndũ-rĩ, gwata hĩndĩ ĩrĩa ndokire kũrĩ Firauni ndĩmwarĩrie ngĩgwetaga rĩĩtwa rĩaku, ndarĩ aatiga gwĩka andũ aya maũndũ moru; nawe-rĩ, o na gũteithũra ndũrĩ ũrateithũra andũ aku o na hanini.Nake Jehova akĩĩra Musa atĩrĩ, Rĩu nĩũkuona maũndũ marĩa ngwĩka Firauni, tondũ o hĩndĩ ĩrĩa agakorũo ekĩtwo ũndũ wa hinya, noguo akaareka mathiĩ; o na ningĩ tondũ wa ũrĩa agakorũo ekĩtwo ũndũ wa hinya, noguo akamaingata moime bũrũri wake.Nake Ngai akĩarĩria Musa, akĩmwĩra atĩrĩ, Niĩ nĩ niĩ JEHOVA,na nĩ niĩ ndoimĩrĩire Iburahimu, o na Isaaka, o na Jakubu, ndĩ Mũrungu-Mwene-Hinya, no rĩrĩ, ha ũhoro wa rĩĩtwa rĩakwa JEHOVA, ndiakorirũo ’menyekete nĩo.O na ningĩ nĩ’handĩte kĩrĩkanĩro gĩakwa nao gĩa atĩ nĩngamahe bũrũri wa Kanaani, o bũrũri ũrĩa maatũũrĩte ũgeni-inĩ, kũu maaikarĩte marĩ ageni.O na ningĩ atĩrĩ, nĩnjiguĩte mũcayo wa ciana cia Isiraeli kũu itũũragio ũkombo-inĩ nĩ andũ a Misiri, ngaririkana kĩrĩkanĩro gĩakwa.Tondũ ũcio, thiĩ wĩre ciana cia Isiraeli atĩrĩ, Nĩ niĩ Jehova, na nĩngũmwaũra mĩrigo ĩo mũigĩrĩirũo nĩ andũ a Misiri, o na nĩngũmwehereria ũkombo ũcio mamũtũirie naguo, ndĩmwĩhatũrĩre ndambũrũkĩtie guoko, o ngĩtuanagĩra matuĩro manene;njoke ndĩmuoe mũtuĩke andũ akwa, na niĩ nduĩke Ngai wanyu; na nĩmũkũmenya atĩ niĩ nĩ niĩ Jehova Ngai wanyu, o ũrĩa wa kũmwaũra mĩrigo ĩo mũigĩrĩirũo nĩ andũ a Misiri.Na nĩngũmũtwara mũkinye bũrũri ũrĩa ndehĩtire nĩ ũndũ waguo njoete guoko na igũrũ, ngiuga atĩ nĩngahe Iburahimu, na Isaaka, o na Jakubu; na nĩguo ngũmũhe ũtuĩke igai rĩanyu. Niĩ nĩ niĩ Jehova.Nake Musa akĩhe ciana cia Isiraeli ũhoro ũcio, no rĩrĩ, itiathikĩrĩirie Musa nĩ ũndũ wa ũrĩa ciaiguĩte ũũru na ngoro ciacio, na tondũ wa ũrĩa ciahinyagĩrĩrio na ũhoro ũcio wa ũkombo.Nake Jehova akĩarĩria Musa, akĩmwĩra atĩrĩ,Thiĩ ũtonye kwa Firauni, mũthamaki wa Misiri, ũmwarĩrie, ũmwĩre areke ciana cia Isiraeli ciume bũrũri wake.Nake Musa akĩarĩria Jehova akĩũria atĩrĩ, Andũ a Isiraeli makĩregete gũ’thikĩrĩria-rĩ, kaĩ Firauni arĩkĩnjigua atĩa, ndĩkĩrĩ mũndũ wĩ mĩromo ĩtarĩ mĩruu?Noguo Jehova aarĩirie Musa na Haruni, agĩkĩmahe watho makinyĩrie ciana cia Isiraeli o na Firauni mũthamaki ũcio wa Misiri, atĩ ciana cia Isiraeli ciumio bũrũri wa Misiri.Nao andũ aya nĩo ciongo cia nyũmba cia maithe mao. Ariũ a Reubeni, irigithathi rĩa Isiraeli, nĩ aya: nĩ Hanoku, na Palu, na Hezironi, na Karimi; acio nĩo mbarĩ cia Reubeni.Nao ariũ a Simeoni nĩ Jemueli, na Jamini, na Ohadi, na Jakini, na Zoharu, na Shaulu, ũrĩa mũrũ wa mũndũ mũka Mũkanaani; acio nĩo mbarĩ cia Simeoni.Namo marĩĩtwa ma ariũ a Lawii nĩmo maya, kũringana na ũrĩa maaciaranĩrĩirũo: nĩ Gerishoni, na Kohathu, na Merari; nayo mĩaka ya Lawii ĩrĩa aatũũrire nĩ mĩaka igana rĩa mĩrongo ĩtatũ na mũgwanja.Nao ariũ a Gerishoni nĩ aya: nĩ Libini na Shimei, kũringana na ũrĩa mbarĩ ciao ciatarainie.Nao ariũ a Kohathu nĩ aya: nĩ Amuramu na Iziharu, na Hebironi, na Uzieli; nayo mĩaka ĩrĩa Kohathu aatũũrire nĩ mĩaka igana rĩa mĩrongo ĩtatũ na ĩtatũ.Nao ariũ a Merari nĩ aya: nĩ Mahali na Mishi. Acio nĩo mbarĩ cia Alawii, kũringana na ũrĩa maithe ma cio maaciaranĩrĩirũo.Nake Amuramu akĩhikia Jokebedi, ũrĩa warĩ tatawe, nake akĩmũciarĩra Haruni na Musa; nayo mĩaka ĩrĩa Amuramu aatũũrire nĩ mĩaka igana rĩa mĩrongo ĩtatũ na mũgwanja.Nao ariũ a Iziharu nĩ aya: nĩ Kora, na Nefegu, na Zikiri.Nao ariũ a Uzieli nĩ aya: nĩ Mishaeli, na Elizafani, na Sithiri.Nake Haruni akĩhikia Elisheba mwarĩ wa Aminadabu, ũrĩa mwarĩ wa nyina na Nahashoni, nake akĩmũciarĩra Nadabu na Abihu, o na Eleazaru na Ithamaru.Nao ariũ a Kora nĩ aya: nĩ Asiru, na Elikana, na Abiasafu; acio nĩo mbarĩ cia Akora.Nake Eleazaru, mũrũ wa Haruni, akĩhikia mũirĩtu ũmwe wa Putieli, nake akĩmũciarĩra Finehasi. Andũ acio nĩo ciongo cia nyũmba cia maithe ma Alawii, kũringana na ũrĩa mbarĩ ciao ciatarainie.Haruni ũcio na Musa nĩo arĩa Jehova aarĩirie, akĩmera ũũ: Umiai ciana cia Isiraeli bũrũri wa Misiri kũringana na ũrĩa mbũtũ ciacio itariĩ.Acio no-o maarĩirie Firauni mũthamaki wa Misiri, atĩ ciana cia Isiraeli ciumio bũrũri wa Misiri; Musa na Haruni-rĩ, nĩo acio.Na gũgĩkinya atĩrĩ, atĩ mũthenya ũrĩa Jehova aarĩirie Musa kũu bũrũri wa Misiri,Jehova aamwarĩirie, akĩmwĩra atĩrĩ, Niĩ nĩ niĩ Jehova; ĩra Firauni, mũthamaki wa Misiri, maũndũ mothe marĩa ngũkwĩra.Nake Musa agĩkĩarĩria Jehova, akĩmwĩra ũũ: Atĩrĩrĩ, niĩ-rĩ, ndĩ mũndũ wĩ mĩromo ĩtarĩ mĩruu; Firauni arĩkĩnjigua atĩa?Nake Jehova akĩĩra Musa atĩrĩ, One, nĩngũtuĩte ngai harĩ Firauni; nake Haruni mũrũ wa nyũkwa nĩegũtuĩka mũnabii waku.Wee ũrĩaragia maũndũ mothe marĩa ndĩrĩkwĩraga warie; nake Haruni, mũrũ wa nyũkwa, nĩwe ũrĩaragia na Firauni, nĩ getha areke ciana cia Isiraeli ciume bũrũri wake.Na nĩngũũmia Firauni ngoro, njoke nyingĩhie ciama ciakwa, na morirũ, bũrũri wa Misiri.No rĩrĩ, Firauni ndarĩmũthikĩrĩria, na niĩ nĩndĩrĩigĩrĩra Misiri guoko gwakwa, nyumie mbũtũ ciakwa, andũ acio akwa ciana cia Isiraeli, bũrũri ũcio wa Misiri, ngĩtuanagĩra matuĩro manene.Na rĩrĩ, andũ a Misiri nĩmakamenya atĩ niĩ nĩ niĩ Jehova, rĩrĩa ngakorũo ndambũrũkĩirie Misiri guoko gwakwa, na ngoimia ciana cia Isiraeli thĩinĩ wao.Nao Musa na Haruni magĩgĩĩka ũguo; o ta ũguo Jehova aamaathĩte meke, noguo mekire.Na hĩndĩ ĩo maarĩirie Firauni, Musa aakorirũo akinyĩtie mĩaka mĩrongo ĩnana, o nake Haruni agakinyia mĩrongo ĩnana na ĩtatũ.NAKE Jehova akĩarĩria Musa na Haruni, akĩmera atĩrĩ,Hĩndĩ ĩrĩa Firauni arĩmwarĩria, amwĩre ũũ: Ringai kĩama nĩguo mwĩtĩkĩke-rĩ, wee Musa coka wĩre Haruni atĩrĩ, Oya rũthanju rũaku, ũrũikie rũgũe thĩ harĩ Firauni, nĩguo rũtuĩke nyamũ-ya-thĩ.Nao Musa na Haruni magĩgĩtonya kwa Firauni, magĩĩka o ta ũguo Jehova aamaathĩte; nake Haruni akĩgũithia rũthanju rũu rũake thĩ harĩ Firauni na ndungata ciake, naruo rũgĩtuĩka nyamũ-ya-thĩ.Hĩndĩ ĩo Firauni agĩcoka agĩĩta andũ arĩa ogĩ, o na andũ arĩa aragũri a maheni; na rĩrĩ, acio nĩo maarĩ ago a Misiri, nao magĩĩka o ro ta ũguo na ũgo ũcio wao.Nĩ ũndũ andũ acio othe, mũndũ o mũndũ, nĩaagũithirie rũthanju rũake thĩ, naruo rũgĩtuĩka nyamũ-ya-thĩ, no rĩrĩ, rũthanju rũu rũa Haruni rũkĩmerũkia thanju icio ciao.Nake Firauni akĩũma ngoro, akĩrega kũmathikĩrĩria o ta ũrĩa Jehova oigĩte.Nake Jehova akĩĩra Musa atĩrĩ, Ngoro ya Firauni nĩ nditũ; nĩaregete kũreka andũ mathiĩ.Rokera Firauni rũcinĩ, na atĩrĩ, nĩũkamũkora agĩthiĩ maĩ-inĩ; nawe nĩũkarũgama hũgũrũrũ-inĩ cia rũũĩ nĩguo muonane nake; naruo rũthanju rũu rũragarũrũkĩte rũgatuĩka nyamũ-ya-thĩ, thiĩ naruo ũgwete na guoko.Nawe ũcoke ũmwĩre atĩrĩ, Jehova, o we Ngai wa Ahibirania, nĩwe wandũma kũrĩ wee, nake oiga atĩrĩ, Reka andũ akwa mathiĩ, nĩguo makandungatĩre werũ-inĩ; nawe o na gwata rĩu, ndũrĩ ũrathikĩrĩria ũhoro ũcio.Jehova egũkiuga ũũ: Ũhoro ũyũ nĩguo ũgũkũmenyithia atĩ niĩ nĩ niĩ Jehova; atĩrĩrĩ, nĩngũgũtha maĩ ma rũũĩ na rũthanju rũrũ ndĩ naruo guoko, namo nĩmekũgarũrũka matuĩke thakame.Nacio ciũngũyũ iria irĩ rũũĩ nĩigũkua, o naruo rũũĩ rũgĩe na kĩhera kĩũru; nao andũ a Misiri mathũũre mũno kũnyua maĩ ma rũũĩ.Nake Jehova akĩĩra Musa atĩrĩ, Ĩra Haruni ũũ: Oya rũthanju rũaku ũcoke ũtambũrũkĩrie maĩ mothe ma Misiri guoko gwaku, o gwata njũĩ ciakuo, na mĩtaro yakuo, na maria makuo, o na marengeta makuo, maĩ ma cio matuĩke thakame; na nĩgũkũgĩa thakame kũndũ guothe bũrũri wa Misiri, thĩinĩ wa indo iria ii na maĩ, o na ingĩkorũo nĩ cia mĩtĩ, o na kana cia mahiga.Nao Musa na Haruni magĩgĩĩka ũguo, o ta ũrĩa Jehova aamaathĩte; we Haruni agĩkĩoya rũthanju na igũrũ, akĩgũtha maĩ me rũũĩ, Firauni o na ndungata ciake makĩonaga; namo maĩ mothe marĩa maarĩ rũũĩ makĩgarũrũka magĩtuĩka thakame.Nacio ciũngũyũ iria ciarĩ rũũĩ igĩkua, naruo rũũĩ rũkĩgĩa na kĩhera kĩũru, nao andũ a Misiri makĩremwo nĩ kũnyua maĩ ma rũũĩ; nayo thakame ĩkĩiyũra kũndũ guothe bũrũri wa Misiri.Nao ago a Misiri magĩĩka o ta ũguo na ũgo wao, nake Firauni akĩũma ngoro, akĩrega kũmathikĩrĩria, o ta ũrĩa Jehova oigĩte.Nake Firauni akĩhũndũka akĩinũka gwake mũciĩ, o namo maũndũ macio ndaigana kũmekĩra ngoro o na hanini.Nao andũ othe a Misiri makĩenjanga hũgũrũrũ-inĩ cia rũũĩ nĩguo mone maĩ ma kũnyua, nĩ ũndũ matiahotaga kũnyua maĩ ma rũũĩ.Na rĩrĩ, Jehova aarĩkia kũringa rũũĩ ũguo, gũkĩnina matukũ mũgwanja.Nake Jehova akĩĩra Musa atĩrĩ, Thiĩ ũtonye kwa Firauni, ũmwĩre atĩrĩ, Jehova ekuuga ũũ: Reka andũ akwa mathiĩ, nĩ getha makandungatĩre.Na rĩrĩ, warega kũreka mathiĩ-rĩ, nĩngũhũra bũrũri waku o nginya mĩhaka-inĩ yaguo ndĩũiyũrie ciũra:naruo rũũĩ nĩrũkũhunja ciũra o nginya ciambatĩrĩre nyũmba yaku imĩtonye, o gwata nyũmba yaku ya toro, o nginya ũrĩrĩ waku igũrũ, o na itonye nyũmba ya ndungata ciaku, na ciambatĩrĩre kwa andũ aku, o na itonye ndumbĩrĩra-inĩ ciaku thĩinĩ cia kũhĩhĩria irio, o na ndĩrĩ-inĩ ciaku cia kũmandĩra mũtu;nacio ciũra icio irĩgĩkũhaicaga igatamba mwĩrĩ waku wee mwene, o na mĩĩrĩ ya andũ aku, o na ya ndungata ciaku ciothe.Nake Jehova akĩĩra Musa atĩrĩ, Ĩra Haruni ũũ: Tambũrũkia guoko gwaku ũgwete rũthanju rũu rũaku, ũrũtambũrũkĩrie njũĩ, o na mĩtaro, o na maria, ũtũme ciũra ciambatĩrĩre bũrũri ũcio wa Misiri.Nake Haruni agĩgĩtambũrũkĩria maĩ ma Misiri guoko; nacio cĩura ikĩambata, ikĩiyũra bũrũri ũcio wa Misiri.Nao ago magĩĩka o ta ũguo na ũgo wao, magĩgĩtũma ciũra ciambatĩrĩre bũrũri wa Misiri.Hĩndĩ ĩo Firauni agĩĩta Musa na Haruni, akĩmera atĩrĩ, Thaithai Jehova anjehererie ciũra ici, na ehererie andũ akwa; na nĩngwĩtĩkĩria kĩrĩndĩ kĩu kĩanyu gĩthiĩ, nĩguo gĩkarute igongona rĩa kũhaka Jehova.Nake Musa akĩĩra Firauni atĩrĩ, Ta gĩa na gĩtĩo kũngĩra, ũkĩnjĩre atĩ nĩ ta ihinda rĩrĩkũ ingĩgũthaithanĩra, na ’thaithanĩre ndungata ciaku, o na kĩrĩndĩ gĩkĩ gĩaku, nĩguo ciũra ininwo ikweherere, o na ciehere nyũmba ciaku, itigare o rũũĩ gwiki?Nake akiuga atĩrĩ, Nĩgũtuĩke rũciũ. Nake akiuga atĩrĩ, Kũrotuĩka o ta ũguo woiga, nĩ getha ũmenye wega atĩ gũtirĩ ũngĩ ũtariĩ ta Jehova Ngai witũ.Nacio ciũra nĩigakweherera, na ciehere nyũmba ciaku, o na cieherere ndungata ciaku na kĩrĩndĩ kĩu gĩaku, itigare o rũũĩ gwiki.Nao Musa na Haruni makiuma kwa Firauni, nake Musa agĩkaĩra Jehova tondũ wa ciũra icio aatwarithĩirie Firauni.Nake Jehova agĩĩka o ta ũguo Musa oigĩte; nacio ciũra icio igĩkua, igĩthira nyũmba, o na mĩciĩ-inĩ, o na mĩgũnda-inĩ.Igĩgĩcokererio, ikĩigwo irũndo, naguo bũrũri ũgĩkĩgĩa na kĩhera kĩũru.No rĩrĩ, rĩrĩa Firauni onire atĩ hekũgĩa ihinda rĩa gũcokia mĩhũmũ, agĩcoka kwĩritũhia ngoro, akĩwarega kũmathikĩrĩria, o ta ũrĩa Jehova oigĩte.Nake Jehova akĩĩra Musa atĩrĩ, Ĩra Haruni ũũ: Ambararia rũthanju rũaku, ũgũthe rũkũngũ rũa thĩ, nĩ getha rũtuĩke rũagĩ kũndũ guothe bũrũri wa Misiri.Nao magĩĩka ũguo, nake Haruni agĩtambũrũkia guoko agwete rũthanju rũu rũake, akĩgũtha rũkũngũ rũa thĩ, naruo rũagĩ rũu rũkĩũmbĩrĩra andũ o na nyamũ; rũkũngũ ruothe rũa thĩ rũgĩtuĩka rũagĩ kũndũ guothe bũrũri wa Misiri.Nao ago magĩĩka o ta ũguo na ũgo wao nĩ getha o nao matũme gũũke rũagĩ, no makĩremwo; naruo rũagĩ rũu no rũombagĩrĩra andũ o na nyamũ.Hĩndĩ ĩo ago acio makĩĩra Firauni atĩrĩ, Ũndũ ũyũ nĩ wa kĩara kĩa Ngai; nake Firauni akĩũma ngoro, akĩrega kũmathikĩrĩria, o ta ũrĩa Jehova oigĩte.Nake Jehova akĩĩra Musa atĩrĩ, Roka gũũkĩra rũcinĩ tene, ũkarũgame harĩ Firauni, na atĩrĩ, ũkamũkora akiuma mũciĩ agĩthiĩ maĩ-inĩ; ũmwĩre atĩrĩ, Jehova ekuuga ũũ: Reka andũ akwa mathiĩ nĩ getha makandungatĩre.Na rĩrĩ, ũngĩrega kũreka mathiĩ-rĩ, atĩrĩrĩ, nĩngũrehe ngi, mĩrumbĩ mĩingĩ, ikũũmbĩrĩre, o na ciũmbĩrĩre ndungata ciaku, o na kĩrĩndĩ kĩu gĩaku, na itonye nyũmba ciaku; o nacio nyũmba cia andũ aya a Misiri nĩikaiyũrũo nĩ ngi, mĩrumbĩ mĩingĩ, o gwata tĩri-inĩ kũu guothe marĩ.Naguo mũthenya ũcio nĩngaamũra bũrũri wa Gosheni, o kũu andũ akwa matũũraga, nĩ getha gũtikagĩe mĩrumbĩ ya ngi, nĩguo ũmenye atĩ niĩ nĩ niĩ Jehova, ũrĩa wĩ gũkũ thĩ gatagatĩ kayo.Na nĩngonania kĩmenyithia kĩa ngũũrani ya andũ akwa na andũ aku, nakĩo gĩkoneka rũciũ.Nake Jehova agĩĩka o ta ũguo, gũgĩgĩũka ngi mĩrumbĩ mĩũru, igĩtonya nyũmba ya Firauni, o na igĩtonya nyũmba cia ndungata ciake, naguo bũrũri wothe wa Misiri ũgĩthũka mũno nĩ ũndũ wa mĩrumbĩ ĩo ya ngi.Firauni agĩgĩĩta Musa na Haruni, akĩmera atĩrĩ, Thiĩi mũkarutĩre Ngai wanyu igongona mũrĩ o ro gũkũ bũrũri ũyũ.Nake Musa akiuga atĩrĩ, Gũtingĩagĩrĩra twĩke ũguo, nĩ ũndũ tũkũrutĩra Jehova Ngai witũ igongona rĩa indo thĩnje iria cionagwo ta irĩ thahu nĩ andũ a Misiri. Kaĩ tũngĩkĩruta igongona rĩa indo ikuonwo ta irĩ thahu nĩ andũ a Misiri magĩtuonaga, na matitũhũre na mahiga nyuguto?Tũgũthiĩ rũgendo rũa mĩthenya ĩtatũ werũ-inĩ, tũkarutĩre Jehova Ngai witũ igongona, tũgeke o ta ũrĩa arĩtwatha.Nake Firauni akiuga atĩrĩ, Nĩngũreka mũthiĩ nĩguo mũkarutĩre Jehova Ngai wanyu igongona werũ-inĩ; no rĩrĩ, menyai mũthiĩ kũraya mũno; o na niĩ-rĩ, ’hoerai Ngai.Nake Musa akiuga ũũ: Nĩndagĩthiĩ, na nĩngũhoya Jehova nĩguo mĩrumbĩ ĩno ya ngi yeherere Firauni, na ndungata ciake, o na andũ ake, o rũciũ; no rĩrĩ, nĩ kaba Firauni atige gũcoka gũtũhenia akĩgiria andũ mathiĩ makarutĩre Jehova igongona.Musa agĩkiuma he Firauni, akĩhoya Jehova.Nake Jehova agĩĩka o ta ũrĩa kiugo kĩa Musa gĩatariĩ, agĩkĩeheria mĩrumbĩ ĩo ya ngi yume kwa Firauni, na kwa ndungata ciake, o na kwa andũ ake, na gũtiatigarire o na ĩmwe.Nake Firauni, o na hĩndĩ ĩo nayo akĩũmia ngoro yake, o na ndaigana kũreka andũ mathiĩ.THUTHA wa ũguo Jehova agĩkĩĩra Musa atĩrĩ, Thiĩ he Firauni ũmwĩre ũũ: Jehova Ngai wa Ahibirania ekuuga atĩrĩ, Reka andũ akwa mathiĩ, nĩguo makandungatĩre.Tondũ wamagiria mathiĩ, ũtuĩke no ũkũmaikaria-rĩ,Jehova nĩegũũkĩrĩra ũhiũ waku ũrĩa ũrĩ rũũru, mbarathi, na ndigiri, na ngamĩra, o na ndũru cia ng’ombe, na cia mbũri, acirehithĩrie mũrimũ mũũru mũno.Nake Ngai nĩekwamũrania ũhiũ wa Isiraeli, ũgĩe ngũũrani na wa andũ a Misiri; na gũtigakua nyamũ o na ĩmwe ya ciana cia Isiraeli.Ngai agĩgĩtua mũthenya ũrĩa guo, akiuga atĩrĩ, Rũciũ nĩguo Jehova ageka ũndũ ũcio bũrũri ũyũ.Nake Jehova agĩkĩroka gwĩka ũndũ ũcio, ũhiũ wothe wa andũ a Misiri ũgĩgĩkua; no rĩrĩ, ũhiũ wa Isiraeli ndũigana gũkua o na atĩa.Nake Firauni akĩrekania, agĩkĩmenyithio atĩ hatirĩ nyamũ o na ĩmwe ya andũ a Isiraeli ĩkuĩte. No rĩrĩ, ngoro ya Firauni ĩkĩũma, na ndaigana kũreka andũ mathiĩ.Ningĩ Jehova akĩarĩria Musa na Haruni, akĩmera atĩrĩ, Hakũrai mũhu wa icua na hĩ, nake Musa aũminje aũroretie na igũrũ, Firauni akĩĩonagĩra.Naguo mũhu ũcio nĩũgũtuĩka rũkũngũ rũceke rũiyũre bũrũri wothe wa Misiri, rũcoke rũtuĩke mahũha ma ironda, moimĩrĩre andũ mĩĩrĩ o na nyamũ, o kũu bũrũri ũcio wothe wa Misiri.Nao magĩkĩhakũra mũhu wa icua, makĩrũgama mbere ya Firauni, nake Musa akĩũminja aũroretie na igũrũ, naguo ũgĩtuĩka mahũha ma ironda, magĩkiumĩrĩra andũ o na ũhiũ, bũrũri wothe wa Misiri.Nao ago makĩremwo nĩ kũrũgama mbere ya Musa nĩ ũndũ wa mahũha, tondũ o nao nĩmoimĩrĩirũo nĩ mahũha hamwe na andũ othe a Misiri.Nake Jehova akĩũmia ngoro ya Firauni, agĩkĩrega kũigua ũhoro wao, o ta ũrĩa Jehova erĩte Musa.Ningĩ Jehova akĩĩra Musa atĩrĩ, Ta roka gũũkĩra rũcinĩ tene ũkarũgame mbere ya Firauni, ũmwĩre atĩrĩ, Jehova, Ngai wa Ahibirania, ekuuga atĩrĩ, Reka andũ akwa mathiĩ, nĩguo makandungatĩre.Nĩ gũkorũo ihinda rĩrĩ, nĩngũkũrehithĩrie mahũra makwa mothe, wee mwene, na ndungata ciaku, o na andũ aku, nĩguo ũmenye atĩ gũtirĩ ũngĩ ta niĩ thĩ yothe.Nĩ ũndũ-rĩ, ingĩtambũrũkĩtie guoko gwakwa ngũhũre na mũrimũ mũũru, wee mwene o na andũ aku-rĩ, rĩu ũngĩrĩ mũnine ndũkanacoke kuonwo gũkũ thĩ.No rĩrĩ, ũhoro ũyũ kĩũmbe nĩguo ũtũmĩte ngũtũũrie muoyo, nĩguo nguonie hinya wakwa, o narĩo rĩĩtwa rĩakwa riumbũranĩrũo thĩ yothe.Githĩ o na rĩu nĩ kwĩnenehia ũkwĩneneheria andũ akwa ũkarega kũreka mathiĩ?Atĩrĩrĩ, rũciũ, ihinda o ta rĩrĩ, nĩngoiria mbura ya mbembe nene mũno ĩtarĩ yoira ĩngĩ tayo gwata hĩndĩ ĩrĩa Misiri kwaambĩrĩirie gũtũũrũo, o nginya rĩu.Tondũ wa ũguo, rekania, ũgĩrithie ũhiũ waku ũrĩa wĩ rũũru narua, na kĩrĩa gĩothe wĩ nakĩo mĩgũnda tondũ-rĩ, mũndũ o wothe ũrĩa ũrĩkorũo kũu mũgũnda, o na nyamũ o yothe ĩrĩa ĩrĩaga kũrehwo mũciĩ, mbura ĩo ya mbembe nĩĩkũmiurĩra ĩkue.Tondũ ũcio thĩinĩ wa ndungata cia Firauni, mũndũ ũrĩa wetigĩrire ũhoro wa Jehova nĩaahĩkĩrĩirie ndungata ciake ciinũke, o na ciinũkie ũhiũ narua iũtonyie nyũmba;nake ũrĩa ũtaarũmbũirie ũhoro wa Jehova akĩrekereria ndungata ciake, o na ũhiũ wake, ciikare o kũu ciarĩ.Nake Jehova akĩĩra Musa atĩrĩ, Tambũrũkia guoko gwaku ũkũroretie igũrũ, nĩguo mbura ya mbembe yure bũrũri wothe wa Misiri, yurĩre andũ, o na nyamũ, o na yurĩre kĩrĩa gĩothe kĩmeraga kũu bũrũri wa Misiri wothe.Nake Musa agĩtambũrũkia guoko anyitĩte rũthanju rũake, akĩrũroria igũrũ nake Jehova akĩrehithie marurumĩ, o na mbura ya mbembe, bũrũri wothe wa Misiri, naruo rũheni ruumĩte igũrũ rũgĩakana kũu guothe thĩ Jehova agĩkiuria mbura ya mbembe bũrũri wothe wa Misiri.Nĩ ũndũ ũcio gũkĩgĩa mbura ya mbembe, na rũheni rũtukanĩte nayo, ĩgĩkĩneneha o mũno mũno, na ndĩoirĩte ĩngĩ tayo bũrũri ũcio wothe, kuuma rĩrĩa Misiri kwaambĩrĩirie gũtũũrũo nĩ andũ.Nayo mbura ĩo ya mbembe ĩkĩhũra indo ciothe cia bũrũri wothe wa Misiri iria ciarĩ mĩgũnda, o na aakorũo nĩ andũ kana nyamũ; nayo mbura ĩo ya mbembe ĩkĩhũra tũhuti tuothe tũrĩa twamerete mĩgũnda, o na ĩkiunanga mĩtĩ yothe ĩrĩa yarĩ kuo.No rĩrĩ, bũrũri wa Gosheni wiki, kũrĩa andũ a Isiraeli maatũire, nokuo gũtoirire mbura ya mbembe.Nake Firauni akĩrekania, agĩĩta Musa na Haruni, akĩmera atĩrĩ, Rĩu nĩ hĩndĩ njĩhĩtie; Jehova nĩwe mũthingu, niĩ o na andũ akwa tũrĩ aaganu.Hoyai Jehova, nĩ gũkorũo marurumĩ maya manene, o na mbura ĩno ya mbembe, nĩciiganĩte; rĩu nĩngũmũreka mũthiĩ, na mũtigũcoka gũikara o na hanini.Nake Musa akĩmwĩra atĩrĩ, O rĩmwe ndoima itũũra rĩrĩ-rĩ, nĩngwambararĩria Jehova moko, namo marurumĩ nĩmegũthira, na gũticoka kũgĩa mbura ĩngĩ ya mbembe, nĩguo mũmenye atĩ Jehova nĩwe mwene thĩ.No rĩrĩ, ha ũhoro waku wee mwene, o na wa ndungata ciaku, nĩnjũĩ atĩ o na rĩu mũtiĩtigĩra Jehova Ngai.Na rĩrĩ, ũguta o na cairi nĩcio ciathũkĩrio, tondũ cairi yarĩ na magira, o naguo ũguta nĩwarĩ na kĩro.No rĩrĩ, ngano o na guthemethu itiathũkirio, tondũ itianenehete.Nake Musa akiuma kũu itũũra-inĩ, akĩehera harĩ Firauni, akĩambararĩria Jehova moko, namo marurumĩ o na mbura ya mbembe igĩthira, o nayo mbura ĩgĩtiga kuura thĩ.Ningĩ Firauni ona atĩ mbura ya mbembe o na marurumĩ igũthira, agĩkĩrĩrĩria kwĩhia, akĩĩũmia ngoro, we mwene, o na ndungata ciake.Ngoro ya Firauni ĩgĩkĩũma, akĩrega kũreka ciana cia Isiraeli ithiĩ, o ta ũrĩa Jehova oigĩte na kanua ka Musa.Nake Jehova akĩĩra Musa atĩrĩ, Thiĩ ũtonye he Firauni, nĩ gũkorũo nĩnyũmĩtie ngoro yake, o na ngoro cia ndungata ciake, nĩguo nyonanie ciama ici ciakwa harĩ o;o na ningĩ nĩ getha wee mwene ũkaaragia ũhoro ũkĩĩiguagĩrũo nĩ mũrũguo, o na mũrũ wa mũrũguo, na matũ mao, ũkĩmera ũrĩa maũndũ matariĩ marĩa njĩkĩte Misiri, na ciama ciakwa iria ningĩte kuo; nĩ getha mũmenye atĩ niĩ nĩ niĩ Jehova.Nao Musa na Haruni magĩthiĩ, magĩtonya he Firauni, makĩmwĩra atĩrĩ, Jehova o we Ngai wa Ahibirania ekuuga ũũ: Nĩ nginya hĩndĩ ĩ ũgũtũũra ũregete kwĩĩ’nyihĩria? Reka andũ akwa mathiĩ, nĩ getha makandungatĩre.Kana hihi ũngĩrega kũreka andũ akwa mathiĩ, rũciũ nĩngarehithie ngigĩ itonye mĩhaka-inĩ ya bũrũri wakunacio nĩikaiyũra thĩ imĩhumbe, o nginya mũndũ aremwo nĩ kũmĩona; nacio nĩikarĩa kĩrĩa gĩothe gĩatigaririo nĩ mbura ya mbembe gĩkĩhonoka, na irĩe mũtĩ o wothe wanyu ũrĩa ũmerete mũgũnda;nacio nyũmba ciaku nĩikaiyũrũo nĩcio, o na nyũmba cia ndungata ciaku ciothe, o na nyũmba cia andũ a Misiri othe naguo ũndũ ũtariĩ ta ũcio, maithe manyu, o na kana maithe mao, matirĩ maawona gwata mũthenya ũrĩa maambĩrĩirie gũtũũra thĩ o nginya ũmũthĩ. Nake akĩhũndũka, akiuma he Firauni.Nacio ndungata cia Firauni ikĩmwĩra atĩrĩ, Nĩ nginya hĩndĩ ĩ mũndũ ũyũ egũtũũra atũrehagĩre ũgwati? Reka andũ aya mathiĩ magatungatĩre Ngai wao. Kana hihi ndũgũkĩmenya atĩ o na rĩu bũrũri wa Misiri nĩ mwanangĩku?Musa na Haruni magĩgĩcokio he Firauni, agĩkĩmera atĩrĩ, Mwĩthiĩrei mũgatungatĩre Jehova Ngai wanyu no rĩrĩ, andũ arĩa megũthiĩ nĩ arĩkũ hihi?Musa agĩkiuga atĩrĩ, Tũgũthiĩ ithuothe, hamwe na aanake aitũ, na athuri aitũ, na ciana ciitũ cia tũhĩĩ, na cia airĩtu, na tũthiĩ na mbũri ciitũ, o na ũhiũ witũ; nĩ gũkorũo twĩ na gĩathĩ gĩa gũthĩnjĩra Jehova.Nake akĩmera atĩrĩ, Kaĩ Jehova arokĩmũikaria o ta ũguo ingĩreka mũthiĩ na andũ anyu arĩa anyinyi-ĩ! Atĩrĩ, nĩnguona atĩ nĩmũcirĩire gwĩka ũũru.Hau ndingĩĩtĩkĩra o na hanini; no rĩrĩ, inyuĩ arũme inyuiki thiĩi mũgatungatĩre Jehova, nĩ ũndũ ũguo nĩguo mwendete. Nao magĩkĩingatwo makiuma he Firauni.Nake Jehova akĩĩra Musa atĩrĩ, Tambũrũkia guoko gwaku ũkũroretie ndwere ciothe cia bũrũri wa Misiri, nĩguo ngigĩ igĩe bũrũri wothe wa Misiri, irĩe tũmĩtĩ tuothe tũrĩa tũmeraga thĩ, twa mĩthemba yothe, tũrĩa tuothe tũtigarĩtio nĩ mbura ya mbembe.Musa agĩkĩroria rũthanju rũake ndwere ciothe cia bũrũri wa Misiri arũnyitĩte na guoko, nake Jehova akĩrehe rũhuho ruumĩte mwena wa irathĩro, naruo rũkĩhurutana kũu bũrũri ũcio mũthenya ũcio wothe, o na ũtukũ; na kwaroka gũkĩa, rũhuho rũu rũa mwena wa irathĩro rũkĩrehe ngigĩ.Nacio ngigĩ icio igĩthiĩ ikĩiyũra bũrũri wothe wa Misiri, igĩikara ndwere ciothe cia kũu Misiri; nacio ikĩĩha o mũno mũno; na gũtirĩ kwagĩa ngigĩ ingĩ ta icio mbere ĩo, o na gũtikoneka ingĩ tacio.Nĩ ũndũ-rĩ, ciahumbire thĩ yothe ya bũrũri ũcio o nginya ũkĩgĩa nduma; nacio ikĩrĩa tũmĩtĩ tuothe tũrĩa twamerete bũrũri ũcio, o na maciaro mothe ma mĩtĩ ĩrĩa yatigĩtio nĩ mbura ya mbembe, na gũtiatigarire gathangũ o na kamwe karuru kũndũ guothe bũrũri wa Misiri, o na ge ka mũtĩ, kana ga tũmĩtĩ tũrĩa twamerete mĩgũnda.Hĩndĩ ĩo Firauni agĩĩta Musa na Haruni na ihenya akĩmera atĩrĩ, Nĩnjĩhĩtie Jehova Ngai wanyu, o na inyuĩ inyuene.Tondũ ũcio ndamũthaitha mũnjohere wĩhia ũcio wakwa ihinda o rĩrĩ rĩmwe riiki, na mũ’hoere Jehova Ngai wanyu nĩ getha anjehererie o ũndũ ũyũ wa kũnina andũ.Agĩkiuma he Firauni akĩhoya Jehova.Nake Jehova akĩhũndũra rũhuho, naruo rũgĩcoka kũhurutana na hinya mũno, mwena wa irathĩro, rũkĩoya ngigĩ icio, rũgĩthiĩ gũciikia o Iria Itune, na gũtiatigarire gakigĩ o na kamwe ndwere ciothe cia Misiri.No rĩrĩ, Jehova akĩũmia ngoro ya Firauni, na ndaigana kũreka ciana cia Isiraeli ithiĩ.Nake Jehova akĩĩra Musa atĩrĩ, Ta tambũrũkia guoko ũkũroretie igũrũ, nĩ getha bũrũri wothe wa Misiri ũgĩe nduma ndumanu mũno o ta ĩngĩhota kũhutio ĩiguwo.Nake Musa agĩtambũrũkia guoko gwake akũroretie igũrũ, nakuo gũkĩgĩa nduma gũgĩtumana mũno bũrũri wothe wa Misiri mĩthenya ĩtatũ;nao andũ othe, mũndũ o mũndũ, gũtirĩ wahotire kuona ũrĩa ũngĩ, o na kana mũndũ o na ũrĩkũ akiuma harĩa aaikarĩte ihinda rĩa mĩthenya ĩtatũ; no ciana ciothe cia Isiraeli ciarĩ na ũtheri kũrĩa ciaikaraga.Nake Firauni agĩĩta Musa, akĩmwĩra atĩrĩ, Mwĩthiĩrei mũgatungatĩre Jehova; o nao andũ anyu arĩa anyinyi nĩmathiĩ; na mbũri cianyu, o na ũhiũ wanyu, icio ciiki nĩciikare gũkũ.Nake Musa akĩmwĩra atĩrĩ, Aca, no rĩrĩ, o nakĩo gĩa kũruta magongona no mũhaka ũtwĩtĩkĩrie, hamwe na gĩa kũrutwo mahaki ma njino, nĩ getha tũkarutĩre Jehova Ngai witũ magongona.O na ũhiũ nĩtũgũthiĩ naguo; gũtirĩ ihũngũ o na rĩmwe rĩgũtigwo; nĩ gũkorũo ũcio nĩguo ũtũbatairie nĩguo tũgatungatĩre Jehova Ngai witũ naguo; tondũ-rĩ, tũtingĩmenya o na hanini kĩrĩa tũkabatario nĩkĩo tũkĩrutĩra Jehova igongona, tiga o hĩndĩ ĩrĩa tũgakorũo tũkinyĩte kuo.No rĩrĩ, Jehova akĩũmia ngoro ya Firauni, na ndaigana kũreka mathiĩ.Ningĩ Firauni akĩmwĩra atĩrĩ, Njeherera haha, na wĩmenyerere tũtikanacoke kuonana ũthiũ na ũthiũ o na rĩ; tondũ mũthenya ũrĩa ũgacoka kũnyona ũthiũ-rĩ, no gũkua ũgakua.Nake Musa akĩmwĩra atĩrĩ, Nĩwoiga wega ndigacoka kuonana nawe o rĩ, o rĩ.NAKE Jehova akĩĩra Musa atĩrĩ, Nĩharĩ ihũra rĩngĩ rĩmwe rĩtigarĩte, na nĩngũrĩrehithĩrie Firauni, o na bũrũri wa Misiri, na thutha wa ũguo, nĩakareka mũthiĩ muume kuo; na rĩrĩ, hĩndĩ ĩrĩa akareka mũthiĩ-rĩ, nĩ kũingata akamũingata muume kuo biũ.Tondũ ũcio nĩ wega ũgataare andũ, ũmere atĩ mũndũ mũrũme o wothe o na mũndũ-wa-nja, metie andũ a gũkũ indo cia betha, o na cia thahabu.Nake Jehova agĩtũma andũ acio metĩkĩrĩke nĩ Amisiri. Ningĩ makĩria mũndũ ũcio ti Musa nĩonagwo arĩ mũnene mũno kũu bũrũri wa Misiri nĩ ndungata cia Firauni, o na andũ akuo.Nake Musa akiuga atĩrĩ, Jehova ekuuga ũũ: Atĩrĩrĩ, ũtukũ gatagatĩ nĩngagera Misiri guothe,namo marigithathi mothe ma bũrũri wa Misiri nĩmagakua, maambĩrĩirie o irigithathi rĩa Firauni, ũrĩa ũikaragĩra gĩtĩ gĩake kĩa ũnene, o nginya irigithathi rĩa ndungata ya mũndũ-wa-nja ũrĩa ũikaraga ihiga-inĩ rĩa gĩthĩi, na marigithathi mothe ma ũhiũ.Na nĩgũkagĩa kĩrĩro kĩnene mũno kũndũ guothe bũrũri wa Misiri; na gũtirĩ kwagĩa kĩngĩ takĩo, o na gũtikagĩa kĩngĩ takĩo o na rĩ.No rĩrĩ, thĩinĩ wa ciana cia Isiraeli gũtikagĩa mũndũ o na ũmwe wao, o na kana nyamũ, ĩkũgambĩrũo nĩ ngui; nĩ getha mũmenye ũrĩa Ngai ekĩrĩte ngũũrani harĩ andũ a Misiri na andũ a Isiraeli.Nacio ndungata ici ciaku ciothe nĩigaikũrũka ciũke kũrĩ niĩ, indurĩrie ndu, ikĩnjĩraga atĩrĩ, Ũkĩra uume ũthiĩ, mwĩ na andũ othe arĩa makũrũmĩrĩire. Na thutha wa ũguo nĩngoima gũkũ, ’thiĩ. Agĩgĩcoka akiuma he Firauni acinĩtwo nĩ marakara mũno.Nake Jehova akĩĩra Musa atĩrĩ, Firauni ndemũigua, nĩ getha maũndũ makwa ma kũgegania maingĩhio bũrũri wa Misiri.Nao Musa na Haruni meka maũndũ macio mothe ma kũgegania marĩ mbere ya Firauni-rĩ, Jehova akĩũmia ngoro ya Firauni, na ndaigana kũreka ciana cia Isiraeli ithiĩ ciume bũrũri wake.Nake Jehova akĩarĩria Musa na Haruni kũu bũrũri wa Misiri, akĩmera atĩrĩ,Mweri ũyũ nĩguo ũgatuĩka mweri wa mbere ya mĩeri ĩrĩa ĩngĩ harĩ inyuĩ, na ũtuĩke mweri wanyu wa kwambagĩrĩria mwaka naguo.Arĩria kĩrĩndĩ gĩothe gĩa Isiraeli, ũkĩĩre atĩrĩ, Mũthenya wa ikũmi wa mweri ũyũ wakinya-rĩ, nĩgĩgecarĩria tũtũrũme kana tũrũũhĩ; o mũndũ ecarĩrie kamwe, o ta ũrĩa mũciĩ wake ũtariĩ; nako gatũrũme kamwe gatuĩkage ka mũciĩ ũmwe.Na rĩrĩ, andũ a mũciĩ ũmwe mangĩnyiha a kũnina gatũrũme kamwe-rĩ, mwene mũciĩ ũcio nĩeturanagĩre na mũndũ ũngĩ ũrĩa maakanĩtie, nao magakĩruta kamwe ga kũigana andũ a mĩciĩ ĩo o ta ũrĩa maigana magĩtarũo. Gatũrũme kamwe nĩgagataragĩrũo andũ a gũkarĩa o ta ũrĩa mũrĩĩre wa mũndũ o mũndũ ũtariĩ.Nako gatũrũme kau no mũhaka gagakorũo gatarĩ na kaũũgũ, na gakorũo gatakĩrĩtie mwaka ũmwe, na ningĩ-rĩ, mũgakanyita rũũru-inĩ rũa ng’ondu, o na kana rũa mbũri.Nĩmũgakaiga gaikare o nginya rĩrĩa mũthenya wa ikũmi na ĩna wa mweri o ro ũcio ũgakinya; na mũthenya ũcio-rĩ, kĩrĩndĩ gĩothe gĩa Isiraeli gĩgathĩnja tũtũrũme tũu hwaĩ-inĩ.Na nyũmba ĩrĩa yothe gatũrũme kau gakarĩĩrũo nĩ andũ-rĩ, nĩmakoya thakame yako, mamĩhake hingĩro cia mĩena yerĩ ya mũromo wa nyũmba ĩo, na mamĩhake hingĩro ĩrĩa ĩkĩgamagio mũromo-inĩ igũrũ.Nao makarĩa nyama ciako ũtukũ o ro ũcio, ihĩhĩtio na mwaki, macirĩanĩrie na mĩgate ĩtarĩ mĩimbie; na macarie nyeni ndũrũ marĩanĩrie nyama icio nacio.Mũtikarĩe gatũrũme kau ge gethĩ, kana karugĩtwo na maĩ, no nĩkahĩhio na mwaki karĩ mũrũrũmbo o ro ũguo; mũtwe, na mathagiro, o na nyama ciothe cia nda ihĩhio inyitaine o ro ũguo.Na mũtikanatigarie gacunjĩ o na kamwe karaare gakinyie rũcinĩ; no rĩrĩ, tũcunjĩ tuothe tũrĩa tũgakorũo tũtigarĩte nginya rũcinĩ-rĩ, tũcinei na mwaki.Naguo ũrĩa mũgakorũo mũikarĩte mũkĩrĩa gatũrũme kau-rĩ, nĩ ũũ, atĩ mũkorũo mwĩhotorete njohero cianyu, na mwĩkĩrĩte iratũ magũrũ, o na mũnyitĩte mĩtirima na moko; na mũkarĩe na ihenya ta mũhiũhĩte; ĩo nĩyo Bathaka ya Jehova.Nĩ gũkorũo ũtukũ ũcio nĩngagera bũrũri wa Misiri njũrage marigithathi mothe bũrũri ũcio wa Misiri, ma andũ, na ma ũhiũ; o nacio ngai ciothe cia Misiri ningacicirithia; niĩ nĩ niĩ Jehova.Nayo thakame ĩo nĩyo ĩgatuĩka kĩmenyithia kĩa nyũmba iria mũikarĩte; na rĩrĩ, ndona thakame ĩo, nĩngamwagarara, na mũtikahũrũo na ihũra rĩu rĩmũnine ngĩhũra bũrũri wa Misiri.Na mũthenya ũcio ũgatuĩka wa kũmũririkanagia maũndũ, na mũũtue wa gĩathĩ kĩa Jehova; njiaro-inĩ cianyu ciothe-rĩ, mũthenya ũcio mũrĩũtuaga wa gĩathĩ, naguo ũndũ ũcio ũtuĩke mũtugo ũrĩa ndĩmũtuĩrĩire wa tene na tene.Mĩthenya mũgwanja noyo mũrĩrĩaga mĩgate ĩtarĩ mĩimbie, na mũthenya wa mbere wa mĩthenya ĩo nĩguo mũkeheria ndawa ĩo yume nyũmba cianyu; tondũ-rĩ, mũndũ o wothe ũrĩa ũkarĩa mũgate mũimbie kuuma mũthenya wa mbere, o nginya mũthenya wa mũgwanja wa matukũ macio-rĩ, nĩakaingatwo athengio harĩ andũ a Isiraeli.Naguo mũthenya wa mbere wayo nĩmũrĩgĩaga na ũũngano mwamũre ũkoniĩ andũ othe, ningĩ mũthenya wa mũgwanja mũkagĩa na ũũngano mwamũre ũkoniĩ andũ othe o ro ũguo. Gũtirĩ wĩra o na ũrĩkũ ũkarutwo mĩthenya ĩo, thengia o wa irio iria mũndũ aagĩrĩirũo nĩ kũrĩa; wĩra ũcio wiki noguo mũkaruta.Nĩ wega mũmenyagĩrĩre gĩathĩ kĩu kĩa mĩgate itarĩ mĩimbie; nĩ gũkorũo mũthenya ũcio nĩguo wakwa wa kũruta mbũtũ cianyu ciothe bũrũri wa Misiri; tondũ ũcio mũrĩmenyagĩrĩra mũthenya ũcio njiaro-inĩ cianyu ciothe; naguo ũndũ ũcio ũtuĩke mũtugo ũrĩa ndĩmũtuĩrĩire wa tene na tene.Mũthenya wa ikũmi na ĩna wa mweri ũcio wa mbere, o hwaĩ-inĩ-rĩ, mũrĩrĩaga mũgate ũtarĩ mũimbie, o nginya hwaĩ-inĩ wa mũthenya wa mĩrongo ĩĩrĩ na ũmwe.Mĩthenya ĩo mũgwanja-rĩ, hatikanoneke nyũmba o na ĩmwe yanyu ĩigĩtwo ndawa ya kũimbia mũgate; nĩ gũkorũo mũndũ o wothe ũrĩa ũkarĩa mũgate mũimbie nĩakaingatwo athengio harĩ kĩrĩndĩ gĩa Isiraeli, o na angĩkorũo nĩ mũgeni, kana akorũo aciarĩirũo bũrũri ũcio.Mũtikanarĩe kĩndũ o na kĩ gĩĩkĩrĩtwo ndawa ya kũimbia mũgate; ciikaro-inĩ cianyu ciothe-rĩ, mũrĩrĩaga o mĩgate ĩtarĩ mĩimbie.Hĩndĩ ĩo Musa agĩgĩĩtithia athuri othe a Isiraeli, agĩkĩmera atĩrĩ, Ta thiĩi mwĩnyitĩre tũtũrũme mũtũtware matũũra-inĩ manyu o ta ũrĩa mĩciĩ yanyu ĩtariĩ, mũgathĩnje Bathaka.Na mũcoke muoe kĩohe kĩmwe kĩa mathangũ ma mũthobi, mũgĩtobokie thakame-inĩ ĩrĩa ĩrĩ mbakũri, mũcoke mũhake thakame ĩo ĩrĩ mbakũri hingĩro-inĩ ĩrĩa ĩkĩgamagio igũrũ mũromo-inĩ wa nyũmba, o na hingĩro-inĩ cia mĩena yerĩ yaguo. Na hatikagĩe mũndũ o na ũmwe ũkũhĩtũka mũromo-inĩ wa nyũmba yake oime nja nginya o rũcinĩ.Tondũ Jehova ekũgera bũrũri wothe wa andũ a Misiri, nĩguo amahũre; na ona thakame hingĩro-inĩ ĩo ĩkĩgamagio mũromo igũrũ, na amĩone hingĩro-inĩ cia mĩena yerĩ yaguo-rĩ, Jehova nĩekwagarara mũromo ũcio, na ndakareka mũninani atonye nyũmba cianyu amũhũre.Naguo ũndũ ũcio nĩmũkaũmenyagĩrĩra ũtuĩke mũtugo ũrĩa ndĩmũtuĩrĩire, inyuĩ o na ariũ anyu, tene na tene.Na nĩgũgakinya atĩrĩ, atĩ rĩrĩa mũgakinya bũrũri ũrĩa Jehova akamũhe, o ta ũrĩa aamwĩrĩire, ũndũ ũcio wa kũmũtungatĩra mũkawĩkaga.Na rĩrĩ, hĩndĩ ĩrĩa ciana cianyu ikamũũria ũũ: Gĩtũmi kĩa ũndũ ũyũ mwĩkaga wa gũtungatĩra Jehova-rĩ, nĩ kĩ?nĩmũgakĩmacokeria mũmere atĩrĩ, Nĩ igongona rĩa Bathaka ya Jehova, o we ũrĩa waagararire nyũmba cia ciana cia Isiraeli Misiri, hĩndĩ ĩrĩa aahũrire andũ a Misiri, akĩhonokia nyũmba ciitũ. Nao andũ makĩinamia mĩtwe, makĩhoya Jehova, makĩmũgooca.Nacio ciana cia Isiraeli igĩthiĩ, igĩĩka o ta ũguo o ta ũrĩa Jehova aathĩte Musa na Haruni-rĩ, ũguo noguo ciekire.Na gũgĩkinya atĩrĩ, atĩ o ũtukũ gatagatĩ, Jehova akĩũraga marigithathi mothe ma bũrũri wa Misiri, aambĩrĩirie o irigithathi rĩa Firauni ũrĩa waikaragĩra gĩtĩ kĩa ũnene, o nginya irigithathi rĩa mũndũ ũrĩa muohe korokoro-inĩ, na marigithathi mothe ma ũhiũ.Firauni agĩgĩũkĩra ũtukũ, we mwene o na ndungata ciake ciothe, o na andũ othe a Misiri, nakuo kũu Misiri gũkĩgĩa kĩrĩro kĩnene mũno; nĩ ũndũ gũtiarĩ nyũmba o na ĩmwe ĩtaarĩ mũndũ mũkuũ.Nake agĩĩta Musa na Haruni o hĩndĩ ĩo ya ũtukũ, akĩmera atĩrĩ, Ũkĩrai muume mwehere thĩinĩ wa andũ akwa, inyuene, o na ciana cia Isiraeli, mũthiĩ mũgatungatĩre Jehova, o ta ũguo muugĩte.Oyai mbũri cianyu, o na ng’ombe cianyu ciothe, mũthiĩ nacio, o ta ũguo muugĩte, mwĩthiĩre; niĩ o na niĩ-rĩ, ndathimai.Nao andũ a Misiri makĩhĩkĩrĩria andũ a Isiraeli mũno, makĩmaingata moime bũrũri ũcio na ihenya, nĩ ũndũ moigaga atĩrĩ, Hĩ, kaĩ ithuothe tũrĩ akuũ-ĩ!Nao andũ acio a Isiraeli magĩthiĩ na kĩmere kĩao kĩa mũtu wa ngano gĩtarĩ kĩimbie, o na mbakũri ciao iria ciamandagĩrũo mĩgate irĩ njoherere nguo-inĩ, igakuuo na ciande ciao.Nacio ciana cia Isiraeli igĩĩka o ta ũrĩa Musa aaciĩrire, igĩgĩĩtia andũ a Misiri indo cia betha, o na indo cia thahabu, o na nguo;nake Jehova agĩtũma andũ acio metĩkĩrĩke nĩ andũ a Misiri; tondũ ũcio magĩgĩĩtĩkĩra kũmahe indo o ta iria metagia. Magĩgĩtaha andũ a Misiri indo ciao.NACIO ciana cia Isiraeli ikĩgwata rũgendo ciumĩte Ramesese, igĩkinya Sukothu; nao arũme oiki arĩa metwaraga na magũrũ thengia twana, maarĩ ta ngiri magana matandatũ.Na magĩthiĩ na kĩrĩndĩ kĩa andũ a mĩthemba mĩingĩ mathombocanĩte, o na ũhiũ mũingĩ wa mbũri na ng’ombe.Nao makĩruga mĩgate ĩtaimbĩtio ya kĩmere kĩa mũtu kĩu maarutĩte Misiri, nĩ ũndũ kĩmere kĩu gĩtiekĩrĩtwo ndawa ya kũimbia; nĩ gũkorũo nĩ kũingatwo maaingatirũo na hinya moime Misiri, na matiigana kũhota kũrũgama kuo o na hanini, kana magĩĩthondekera irio cia rĩĩgu.Na rĩrĩ, ihinda rĩrĩa ciana cia Isiraeli ciatũũrire Misiri-rĩ, rĩarĩ mĩaka magana mana ma mĩrongo ĩtatũ.Na gũgĩkinya atĩrĩ, atĩ mĩaka ĩo magana mana ma mĩrongo ĩtatũ yathira-rĩ, mũthenya o ro ũcio nĩguo mbũtũ icio ciothe cia ita ya Jehova cioimire bũrũri wa Misiri.Ũtukũ ũcio nĩguo wagĩrĩire kũmenyererũo wamũrĩrũo Jehova, nĩ ũndũ wa ũrĩa aacirutire bũrũri ũcio wa Misiri. Ũtukũ ũcio nĩ wa Jehova wa kũmenyererũo mũno nĩ ciana cia Isiraeli ciothe, nĩguo iwamũrage njiaro-inĩ ciacio cia hingo ciothe.Nake Jehova akĩĩra Musa na Haruni ũũ: Mũtugo ũrĩa ndĩmũtuĩrĩire ũkoniĩ Bathaka nĩ ũyũ, atĩ gũtirĩ mũndũ mũgeni o na ũmwe ũkarĩa Bathaka ĩono rĩrĩ, ndungata ya mũndũ o wothe ĩngĩkorũo nĩ kũgũrũo ĩgũrĩtwo na mbia, warĩkia kũmĩruithia-rĩ, thutha ũcio nĩĩmĩrĩage.No mũũki arĩ mũrũrĩrĩ, na ndungata ya mũcara, matikanamĩrĩe.Nĩĩrĩagĩrũo o nyũmba o nyũmba ĩmwe thĩinĩ; mũtikanoimie kanyama o na kanini kayo nja karutwo nyũmba, kana muune ihĩndĩ o na rĩmwe rĩayo.Na no mũhaka kĩrĩndĩ gĩothe gĩa ciana cia Isiraeli kĩririkanage ũhoro ũcio, gĩkĩwĩkaga.Na rĩrĩ, mũũki mũrũrĩrĩ angĩũka atũũranie nawe na ende kũrĩa Bathaka ya Jehova-rĩ, andũ ake othe arũme nĩmaruithio, na thutha wa ũguo acoke gũkuhĩhĩria Bathaka-inĩ ĩo amĩrĩe; na thutha ũcio atuĩke o ta mũndũ ũciarĩirũo bũrũri wanyu. No rĩrĩ, gũtirĩ mũndũ o na ũmwe ũtaruithĩtio ũngĩmĩrĩa.Watho ũrĩgĩtuĩkaga o ũmwe wa gwatha mũndũ ũrĩa ũciarĩirũo bũrũri wanyu, o na wa mũũki ũrĩa ũtũũranĩtie na inyuĩ.Nacio ciana cia Isiraeli ciothe igĩgĩĩka; o ta ũguo o ta ũrĩa Jehova aathire Musa na Haruni meke-rĩ, ũguo noguo andũ acio mekire.Na gũgĩkinya atĩrĩ, atĩ mũthenya o ro ũcio Jehova agĩkĩruta ciana cia Isiraeli bũrũri ũcio wa Misiri irĩ mbũtũ nene.Nake Jehova akĩarĩria Musa, akĩmwĩra atĩrĩ,Nyamũrĩra marigithathi mothe, ũmatherie; o kĩndũ kĩrĩa gĩothe kĩrĩambaga kuuma nda ya nyina thĩinĩ wa ciana cia Isiraeli, o na angĩkorũo nĩ mũndũ, o na kana nyamũ-rĩ, kĩu nĩ gĩakwa.Nake Musa akĩĩra andũ atĩrĩ, Ririkanagai mũthenya ũyũ wa ũmũthĩ, atĩ nĩguo mũthenya ũrĩa mwoimire Misiri, o nyũmba ya ũkombo; nĩ ũndũ Jehova aamũrutire kũndũ gũkũ na hinya wa guoko gwake; mũtikanarĩe mũgate mũimbie mũthenya wa ũmũthĩ mwaka o mwaka.Nĩ ũndũ ũmũthĩ nĩguo mwoimagara mũthiĩ, mweri-inĩ ũyũ wĩtagwo Abibu.Na nĩgũgakinya atĩrĩ, atĩ hĩndĩ ĩrĩa Jehova agagũkinyia bũrũri wa Akanaani, na Ahiti, na Amori, na Ahivi, o na Ajebusi, ũrĩa ehĩtire akĩĩra mathoguo atĩ nĩagakũhe, o bũrũri ũrĩa ũiyũrĩte iria na ũũkĩ-rĩ, ũndũ ũcio wa gũtungatĩra Jehova nĩũkawĩkaga mweri o ro ũyũ.Mĩgate ĩo ĩtarĩ mĩimbie-rĩ, ũkamĩrĩaga matukũ mũgwanja, na mũthenya wa mũgwanja ũtuwo wa gĩathĩ kĩa Jehova.Mĩthenya ĩo yothe mũgwanja-rĩ, kũrĩrĩagwo o mĩgate ĩtarĩ mĩimbie; na gũtikanoneke mũgate mũimbie kũrĩa guothe ũrĩ, kana ndawa ĩo ya kũimbia mũgate yoneke bũrũri waku wothe.Naguo mũthenya o ro ũcio, o mũndũ wanyu nĩerage mũriũ atĩrĩ, Njĩkaga ũũ nĩ ũndũ wa ũrĩa Jehova ekire nĩ ũndũ wakwa hĩndĩ ĩrĩa ndoimire Misiri.Naguo nĩguo ũgũtuĩka rũũri rũĩkĩrĩtwo guoko gwaku, o na kĩririkania gĩĩkĩrĩtwo gatagatĩ-inĩ ka maitho maku, nĩ getha waragie ciugo cia watho wa Jehova na kanua gaku; nĩ gũkorũo Jehova aakũrutire bũrũri wa Misiri na guoko kwĩ hinya.Tondũ ũcio tũũra ũririkanaga mũtugo ũyũ ngũtuĩrĩire o ihinda rĩaguo rĩakinya mwaka o mwaka.NA nĩgũgatuĩka atĩrĩ, atĩ hĩndĩ ĩrĩa Jehova agagũkinyia bũrũri wa Akanaani, na akũhe guo o ta ũrĩa ehĩtire agĩkwĩrĩra, o na akĩĩrĩra mathoguo-rĩ,nĩũkaamũragĩra Jehova o kĩrĩa gĩothe gĩkarigithathwo; o narĩo irigithathi o rĩothe rĩrĩa ũgakorũo narĩo rĩa ũhiũ waku-rĩ, njamba ciothe nĩ cia Jehova.Irigithathi o rĩothe rĩa ndigiri, ũkarĩkũũraga na kori, na ũngĩaga kũrĩkũũra-rĩ, nĩũkariunaga ngingo; o namo marigithathi mothe ma andũ thĩinĩ wa ihĩĩ ciaku, nĩ gũkũũra ũkamakũũraga.Na nĩgũgatuĩka atĩrĩ, atĩ matukũ marĩa magoka ciana ciaku ciaya gũkũũria atĩrĩ, Ũũ nĩ atĩa wĩkaga? ũgacicokeria ũciĩre atĩrĩ, Jehova aatũrutire bũrũri wa Misiri na hinya wa guoko gwake, agĩtũruta nyũmba ya ũkombo;na gũgĩkinya atĩrĩ, atĩ hĩndĩ ĩrĩa Firauni omĩtie ngoro yake akarega kũreka tũthiĩ, Jehova akĩũraga marigithathi mothe ma bũrũri wa Misiri, ma andũ o na ma ũhiũ. Ũndũ ũcio nĩguo ũtũmaga ndutĩre Jehova igongona rĩa kĩrĩa gĩothe kĩrigithathagwo kĩa njamba; no rĩrĩ, marigithathi mothe ma ihĩĩ ciakwa nĩ gũkũũra ndĩmakũũraga.Naguo ũndũ ũcio nĩguo ũrĩtuĩkaga rũũri rũĩkĩrĩtwo guoko gwaku, o na ũtuĩkage kĩririkania gĩĩkĩrĩtwo gatagatĩ-inĩ ka maitho maku; nĩ ũndũ Jehova aatũrutire bũrũri wa Misiri na hinya wa guoko gwake.Na gũgĩkinya atĩrĩ, atĩ hĩndĩ ĩrĩa Firauni aakorirũo arekete andũ mathiĩ-rĩ, Ngai ndaamagereirie bũrũri wa Afilisiti, o na harĩa njĩra ĩo yarĩ nguhĩ; nĩ gũkorũo Ngai oigire atĩrĩ, Ndiĩka ũguo, nĩ getha hihi andũ aya matikae kwĩrira mangĩcemania na mbaara, nao macoke Misiri;no rĩrĩ, Ngai aamagereirie njĩra ya werũ-inĩ gũkuhĩ na Iria Itune; nacio ciana cia Isiraeli cioimire bũrũri wa Misiri ciĩohete indo ciacio cia mbaara.Nake Musa agĩkuua mahĩndĩ ma Jusufu agĩthiĩ namo; nĩ ũndũ Jusufu nĩaahatĩrĩirie ciana icio cia Isiraeli ciuge na mwĩhĩtwa atĩ nĩigeka ũndũ ũcio, akiuga atĩrĩ, Ti-itherũ Ngai nĩagoka kũmũng’ethera; na nĩ wega mũgakuua mahĩndĩ makwa mũmarute gũkũ mũthiĩ namo.Nao makĩgwata rũgendo rũao moimĩte Sukothu, makĩamba hema ciao Ethamu, ndere-inĩ cia werũ.Nake Jehova aathiaga mbere yao mũthenya arĩ gĩtugĩ-inĩ gĩa itu rĩirũ, akamonagia njĩra; na ũtukũ agathiĩ mbere yao arĩ gĩtugĩ-inĩ gĩa ũtheri wa mwaki, akamamũrĩkagĩra njĩra; nĩ getha mahotage gũthiĩ mũthenya, o na ũtukũ.Na rĩrĩ, gĩtugĩ kĩu gĩa itu kĩa mũthenya, na kĩu gĩa ũtheri wa mwaki gĩa ũtukũ, itirĩ hĩndĩ cieheraga harĩ andũ.Nake Jehova akĩarĩria Musa akĩmwĩra atĩrĩ,Aria na ciana cia Isiraeli, ũciĩre ihũndũke ikaambe hema ciacio ing’etheire Pi-hahirothu gatagatĩ-inĩ ka Migidoli na iria, nĩguo hema ciacio ing’ethere itũũra rĩa Baali-zefoni; naguo mwena wa na mbere warĩo, o gũkuhĩ na iria, nĩkuo mũkaamba hema cianyu.Na rĩrĩ, ha ũhoro wa ciana icio cia Isiraeli Firauni nĩakoiga atĩrĩ, Thĩ nĩĩcirigithĩtie gũthiĩ, na werũ ũgacihingĩrĩria.Na niĩ-rĩ, nĩngũũmia ngoro ya Firauni acirũmĩrĩre, na nĩngwĩgĩĩra na gĩtĩo nĩ ũndũ wa Firauni, o na mbũtũ yake yothe ya ita; nao andũ acio a Misiri nĩmegũkĩmenya atĩ niĩ nĩ niĩ Jehova. Nacio ciana cia Isiraeli igĩĩka o ta ũguo.Nake mũthamaki ũcio wa Misiri akĩĩrũo atĩ andũ acio nĩmorĩte; nayo ngoro ya Firauni, o na cia ndungata ciake, ikĩĩricũkwo cieciria ũhoro wa andũ acio, makiuga atĩrĩ, Ĩ rĩu-rĩ, ũndũ ũyũ tweka nĩ ũrĩkũ, twareka andũ a Isiraeli mathiĩ matige gũtũtungatĩra?Nake agĩthondekithia ngari yake, akĩmĩhaarĩria, agĩtwarana na andũ ake.Agĩgĩthiĩ na ngari magana matandatũ thure, o na ngari ciothe cia Misiri, nacio ngari icio ciothe ciarĩ na akaburũ a cio.Nake Jehova akĩũmia ngoro ya Firauni mũthamaki wa Misiri, agĩkĩrũmĩrĩra ciana cia Isiraeli na ihenya; nĩ gũkorũo andũ a Isiraeli maathiire matarĩ na guoya o na hanini.Nao andũ a Misiri makĩmarũmĩrĩra na ihenya, makĩmateng’eria na mbarathi, o na ngari ciothe cia Firauni, hamwe na andũ ake arĩa maathiaga mahaicĩte mbarathi, o na athigari ake othe, nao makĩmakorerera maambĩte hema ciao hũgũrũrũ-inĩ cia iria, mwena-inĩ wa Pi-hahirothu, mang’etheire Baali-zefoni.Na rĩrĩ, Firauni aakuhĩhĩria-rĩ, ciana cia Isiraeli igĩtiira maitho, ikĩona andũ a Misiri maciumĩte thutha, igĩĩtigĩra mũno; nacio ciana icio cia Isiraeli igĩkaĩra Jehova.Ningĩ ikĩĩra Musa atĩrĩ, Githĩ kũu Misiri nĩ mbĩrĩra gũtaarĩ, atĩ nĩkĩo watũrutire kuo, tũũke tũkuĩre gũkũ werũ-inĩ? Rĩu-rĩ, wagĩtwĩkire ũũ nĩkĩ, ũgĩtũruta Misiri?Githĩ ũhoro ũyũ ti ũrĩa twakwĩraga twĩ Misiri, tũgĩkwĩra atĩrĩ, Tigana na ithuĩ, reka tũtungatĩre andũ a Misiri? Nĩ ũndũ nĩ kaba tũtungatĩre andũ a Misiri, gũkĩra gũkuĩra werũ-inĩ.Nake Musa akĩĩra andũ atĩrĩ, Menyai mwĩtigĩre, no rũgamai mwĩhandĩte o ro ũguo, muone ũrĩa Jehova ahonokanagia, na muone maũndũ marĩa egwĩka nĩ ũndũ wanyu ũmũthĩ; nĩ gũkorũo andũ aya a Misiri mwona ũmũthĩ-rĩ, mũtigacoka kũmona rĩngĩ o na rĩ, tene na tene.Jehova nĩwe ũkũmũhũranĩra; inyuĩ no gũkira mũgũkira ki.Nake Jehova akĩĩra Musa atĩrĩ, Ũrakĩngaĩra nĩkĩ? Aria na ciana cia Isiraeli ũciĩre ithiĩ na mbere.Nawe-rĩ, oya rũthanju rũaku na igũrũ, o nakuo guoko gwaku ũgũtambũrũkie gũikare igũrũ rĩa iria, ũrĩgayũkanie; nacio ciana cia Isiraeli ituĩkanirie iria-inĩ rĩu gatagatĩ ikinyĩte thĩ nyũmũ.Niĩ na niĩ-rĩ, nĩngũũmia ngoro cia andũ a Misiri, nĩguo matonye iria-inĩ macirũmĩrĩre na nĩngwĩgĩĩra na gĩtĩo nĩ ũndũ wa Firauni na mbũtũ yake yothe ya ita, na ngari ciake, o na andũ ake arĩa mathiaga mahaicĩte mbarathi.Nao andũ acio a Misiri nĩmekũmenya atĩ niĩ nĩ niĩ Jehova, rĩrĩa ndĩrĩkorũo ngĩĩte na gĩtĩo nĩ ũndũ wa Firauni, na ngari ciake, o na andũ ake arĩa mathiaga mahaicĩte mbarathi.Nake mũraika wa Ngai, ũrĩa watongoragia mbũtũ ya andũ a Isiraeli akĩehera hau mbere yao agĩcoka na thutha wao; o nakĩo gĩtugĩ gĩa itu kĩrĩa kĩamatongoragia gĩgĩthenga mbere yao, gĩgĩcoka gĩkĩrũgama na thutha waogĩgĩgĩthiĩ gĩgĩikara gatagatĩ-inĩ ka handũ harĩa mbũtũ ya andũ a Misiri yaikarĩte, o na handũ harĩa mbũtũ ya andũ a Isiraeli yaikarĩte; itu rĩgĩkĩgĩa ho, o na nduma; no rĩrĩ, itu rĩu nĩrĩarehanagĩre ũtheri ũtukũ; nao andũ acio matiigana gũkuhanĩrĩria ũtukũ ũcio wothe.Nake Musa agĩtambũrũkia guoko gwake igũrũ rĩa iria; nake Jehova agĩtũma iria rĩcokio na thutha nĩ rũhuho rũĩ hinya mũno rũoimĩte mwena wa irathĩro ũtukũ ũcio wothe, agĩgĩtũma iria rĩtuĩke o thĩ nyũmũ, namo maĩ macio makĩgayũkana.Ciana cia Isiraeli igĩkĩgera iria gatagatĩ harĩa haatuĩkĩte thĩ nyũmũ, namo maĩ makĩĩhanda ta rũthingo guoko-inĩ kwao kwa ũrĩo, o na guoko-inĩ kwao kwa ũmotho.Nao andũ a Misiri makĩmarũmĩrĩra na ihenya magĩgĩtonya iria gatagatĩ, makĩmateng’eria na mbarathi ciothe cia Firauni, na ngari ciake, o na andũ ake arĩa maathiaga mahaicĩte mbarathi.Na gũgĩkinya atĩrĩ, atĩ ruoro rũatema, Jehova agĩcũthĩrĩria mbũtũ ya andũ a Misiri, arĩ gatagatĩ-inĩ ga gĩtugĩ kĩu kĩa mwaki na gĩa itu, akĩnyaririthia mbũtũ ĩo ya andũ a Misiri.Nake akĩrũkithia magũrũ ma ngari ciao, magĩcoka gũcitwara iritũhĩte mũno, o nginya andũ a Misiri makiuga atĩrĩ, Nĩtũũrei twehere harĩ andũ aya a Isiraeli tũtigane nao; nĩ gũkorũo Jehova nĩwe ũramorĩria, akĩhũrana na andũ a Misiri.Ningĩ Jehova akĩĩra Musa atĩrĩ, Tambũrũkia guoko gwaku igũrũ rĩa iria, maĩ macoke, maturĩrĩrie andũ a Misiri, na ngari ciao, o na andũ ao arĩa mathiaga mahaicĩte mbarathi.Nake Musa agĩtambũrũkia guoko gwake igũrũ rĩa iria, na rũcinĩ gwakĩa, iria rĩu rĩgĩcoka gũtherera na hinya warĩo, nao andũ a Misiri makĩrĩũrĩra; no Jehova agĩthinĩkania andũ a Misiri iria-inĩ thĩinĩ.Namo maĩ magĩcoka, magĩthika ngari, na andũ arĩa maathiaga mahaicĩte mbarathi, o na mbũtũ yothe ya ita ya Firauni ĩrĩa yathiĩte iria-inĩ ĩmarũmĩrĩre; na hatiatigarire mũndũ o na ũmwe wao.No rĩrĩ, ciana cia Isiraeli ciagereire kũndũ kũũmũ gatagatĩ ka iria; namo maĩ magĩikara mehandĩte ta rũthingo guoko-inĩ kwao kwa ũrĩo, o na kwa ũmotho.Ũguo nĩguo Jehova aahonokirie Aisiraeli mũthenya ũcio, akĩmaruta moko-inĩ ma andũ a Misiri; nao andũ a Isiraeli makĩĩonera andũ a Misiri hũgũrũrũ-inĩ cia iria marĩ akuũ.Andũ acio a Isiraeli magĩkĩĩonera ũndũ ũcio mũnene wekĩtwo andũ a Misiri nĩ Jehova, magĩgĩĩtigĩra Jehova; ningĩ makĩĩhoka Jehova, o na ndungata yake Musa.HĨNDĨ ĩo Musa, marĩ na ciana cia Isiraeli, makĩinĩra Jehova rũĩmbo rũrũ, makiuga atĩrĩ,Nĩngũinĩra Jehova nĩ ũndũ gũtũũgĩrio nĩwe ũtũũgĩrĩtio;Mbarathi nĩamĩikĩtie iria-inĩ hamwe na mũmĩhaici.Jehova nĩwe hinya wakwa, na nĩwe ndĩrĩinagĩra,Ningĩ nowe ũ’honoketie.Ũcio nĩwe Ngai wakwa, na nĩwe ndĩrĩgathaga;Ũcio nĩwe Ngai wa awa, na nĩwe ndĩrĩnenehagia.Jehova nĩwe njamba ya ita;Jehova nĩrĩo rĩĩtwa rĩake.Ngari cia Firauni, o na mbũtũ yake ya ita, nĩacikĩtie iria-inĩ thĩinĩ,O nao anene ake arĩa athure nĩmarikĩtio Iria Itune, makorĩra kuo.Na rĩrĩ, maĩ ma kũndũ kũriku nĩmo mamathikĩte,Nao marikĩte o ta ũrĩa ihiga rĩrikaga maĩ-inĩ, rĩgakinya o gĩtina-inĩ kĩamo.Guoko gwaku kwa ũrĩo, wee Jehova, nĩ kũnene mũno gũkagĩa hinya,Guoko gwaku kwa ũrĩo, wee Jehova, nĩ gũthutha gũthuthangaga thũ.Nawe, tondũ wa ũrĩa ũnenehete ũgakĩrĩrĩria, nĩũkurumanagia na thĩ arĩa makwarahũkagĩra magũũkĩrĩre.Wee nĩwe ũtũmaga mathũgũta maku moneke, makamacine o ta itira cia rũũa rũa ngano.Na ũndũ wa mĩhũmũ ya maniũrũ maku, maĩ nĩmaahaicanirio makĩigwo hĩba,O namo maĩ maingĩ marĩa maathereraga makĩrũgama makĩĩhanda o ta hĩba ndaya,Na rĩrĩ, o kũu rũrĩra-inĩ rũa iria, maĩ ma kũndũ kũriku makĩnyitithanio makĩmata.Nayo thũ ĩkiuga atĩrĩ,Nĩngũmarũmĩrĩra na ihenya, nĩngũmakorerera, njoke ngayanie indo iria ndĩmatahĩte,Namo maũndũ marĩa ndĩĩriragĩria nĩngamona harĩ o;Ngacomora rũhiũ rũakwa, guoko gwakwa kũmanine biũ.Wee nĩwe watũmire rũhuho rũaku rũhurutane, narĩo iria rĩkĩmathika.Maarikire maĩ-inĩ maingĩ ma iria, o ta ũrĩa kĩgera kĩa mbũrũbũrũ kĩrikaga maĩ thĩinĩ.Nĩ ngai ĩrĩkũ ya ngai iria ingĩ ĩhaana tawe, wee Jehova?Nĩ ĩrĩkũ ĩhaana tawe, wee mũnene mũno, ũikaraga wamũrĩtwo mũno,Na ũgetigĩrũo ũkĩgathagwo nĩ ũndũ wa magegania marĩa wĩkaga?Wee watambũrũkirie guoko gwaku kwa ũrĩo,Thĩ nayo ĩkĩmameria biũ.Nawe, tondũ wa tha ciaku, nĩũtongoretie andũ arĩa wakũũrire,Ũkamatongoria na hinya waku, ũkamatwara gĩikaro-inĩ gĩaku kĩamũre.Ndũrĩrĩ nĩciiguĩte ũhoro ũcio ikainaina,Na andũ arĩa matũũraga bũrũri wa Filistia nĩmakinyĩrĩirũo nĩ ruo.Anene a Edomu o nao makĩgegeara;O nacio njamba cia ita cia Moabi nĩigwatĩtwo nĩ kĩinaino;Andũ othe a bũrũri wa Kanaani nĩ aiyũre nĩ maĩ nda.Nĩmakinyĩrĩirũo nĩ kĩmako, o na guoyaTondũ wa ũnene wa guoko gwaku, maikarĩte o ta ihiga, matekwĩnyagunyia,O nginya rĩrĩa andũ aku arĩa wegũrĩire, ũkĩmakũũra, maaringire.Wee nĩwe ũkamatonyia, ũmahande kĩrĩma-inĩ kĩa ũgai waku,O handũ harĩa wee Jehova wĩthondekeire ha gũtũũra.Naho nĩho haamũre, hagathondekwo harũmu na moko maku, wee Jehova.Jehova nĩwe ũgũtũũra athamakaga tene na tene.Nĩ gũkorũo mbarathi cia Firauni nĩciathiire ikĩrika iria-inĩ thĩinĩ irĩ hamwe na ngari ciake, o na andũ ake arĩa mathiaga mahaicĩte mbarathi, nake Jehova agĩcokania maĩ macio ma iria mamakorerere; no rĩrĩ, ciana cia Isiraeli ciagereire kũndũ kũũmũ gatagatĩ ka iria.Nake Miriamu, mwarĩ wa nyina na Haruni, ũrĩa warĩ mũnabii mũndũ-wa-nja, akĩoya kĩhembe gĩa kũinio na guoko; nao andũ-a-nja arĩa angĩ othe makiumagara, makĩmũrũmĩrĩra na ihembe ciao, makĩinaga.Nake Miriamu akaamũkagĩria akaina atĩrĩ,Inĩrai Jehova nĩ ũndũ gũtũũgĩrio nĩwe ũtũũgĩrĩtio;Mbarathi nĩamĩikĩtie iria-inĩ hamwe na mũmĩhaici.NAKE Musa agĩtongoria andũ a Isiraeli mathiĩ na mbere, magĩkiuma hau Iria Itune, magĩkinya werũ wa Shuri nao magĩthiĩ rũgendo rũa mĩthenya ĩtatũ werũ-inĩ o makĩagaga maĩ.Na maakinya Mara, makĩremwo nĩ kũnyua maĩ macio ma Mara, nĩ ũndũ maarĩ marũrũ; na nĩkĩo gĩatũmaga hetwo ũguo, Mara.Andũ magĩgĩtetia Musa, makiuga atĩrĩ, Tũgũkĩnyua kĩ?Nake agĩkaĩra Jehova; nake Jehova akĩmuonia mũtĩ, akĩũikia maĩ-inĩ, namo maĩ macio makĩagĩra. Ningĩ hau nĩho Jehova aamaheereire kĩrĩra kĩa watho wa kũrũmĩrĩrũo, o na mũtugo ũrĩa aatuĩte, na nĩho aamagereirie,akiuga atĩrĩ, Ũngĩkorũo nĩũrĩiguaga na kĩyo mũno mũgambo wa Jehova Ngai waku, na wĩkage maũndũ marĩa monagwo maagĩrĩire nĩwe, o na ũthikagĩrĩrie maathani make, o na ũmenyagĩrĩre irĩra ciothe cia watho wake wa kũrũmĩrĩrũo, niĩ na niĩ ndikamũrehithĩrie mũrimũ o na ũmwe wa ĩrĩa ndarehithĩirie andũ a Misiri; nĩ gũkorũo niĩ nĩ niĩ Jehova ũrĩa ũkuhonagia.Nao magĩkinya Elimu, kũrĩa kwarĩ ithima ikũmi na igĩrĩ cia maĩ, o na mĩtende mĩrongo mũgwanja; nao makĩamba hema ciao o hau, hakuhĩ na maĩ.Nao makĩgwata rũgendo rũao moimĩte hau Elimu; nakĩo kĩrĩndĩ gĩothe gĩa ciana cia Isiraeli gĩgĩkinya werũ wa Sini, ũrĩa wĩ gatagatĩ ka Elimu na Sinai, mũthenya wa ikũmi na ĩtano wa mweri wa ĩĩrĩ kĩarĩkia kuuma bũrũri wa Misiri.Nakĩo kĩrĩndĩ kĩu gĩothe gĩa ciana cia Isiraeli gĩgĩteteria Musa na Haruni kũu werũ-inĩ;nacio ciana cia Isiraeli ikĩmera atĩrĩ, Na arĩ korũo nĩ kũũragwo tworagĩirũo na guoko kwa Jehova o ro kũu bũrũri wa Misiri, hĩndĩ ĩrĩa twaikaraga tũkuhĩhĩirio nĩ nyũngũ cia nyama, o na hĩndĩ ĩrĩa twarĩaga mũgate o nginya tũkahũna! Nĩ ũndũ-rĩ, mwatũrutire kũu, mũgĩtũrehe werũ-inĩ ũyũ, mũũrage kĩrĩndĩ gĩkĩ gĩothe na ng’aragu.Hĩndĩ ĩo Jehova agĩkĩĩra Musa atĩrĩ, Nĩngũmuurĩria irio ciume igũrũ o ta mbura; nao andũ nĩmakoimagara mũthenya o mũthenya makonganie cia kũmaigania, nĩguo ndĩmagerie kana nĩmarĩthiaga marũmĩrĩire watho wakwa, kana aca.Na nĩgũgakinya atĩrĩ, atĩ mũthenya wa ĩtandatũ, methondekera iria mainũkĩtie, nĩikonwo ituĩkĩte maita merĩ ma iria monganagia mũthenya o mũthenya.Nao Musa na Haruni makĩĩra ciana ciothe cia Isiraeli atĩrĩ, Hwaĩ-inĩ-rĩ, nĩguo mũrĩmenya atĩ Jehova nĩwe wamũrutire bũrũri wa Misiri;na rũcinĩ-rĩ, nĩguo mũkaroka kuona ũnene wa Jehova; nĩ gũkorũo nĩaiguĩte ũrĩa mũtetetie Jehova; no rĩrĩ, ithuĩ tũrĩ a, atĩ nĩkĩo mũgũtũtetia?Nake Musa akiuga atĩrĩ, Ũndũ ũcio-rĩ, ũkoneka hĩndĩ ĩrĩa Jehova akamũhe nyama cia kũrĩa hwaĩ-inĩ, na rũcinĩ amũhe mũgate wa kũmũigana; nĩ ũndũ Jehova nĩaiguĩte ũrĩa mũramũtetia; kaĩ ithuĩ tũrĩ a? Gũteta kũu-rĩ, gũtitũkoniĩ ithuĩ, gũkoniĩ Jehova.Musa agĩkĩĩra Haruni atĩrĩ, Ĩra kĩrĩndĩ gĩothe gĩa ciana cia Isiraeli atĩrĩ, Kuhĩhĩriai haha mbere ya Jehova, nĩ gũkorũo nĩaiguĩte ũrĩa mũramũtetia.Na gũgĩkinya atĩrĩ, atĩ hĩndĩ ĩrĩa Haruni aaragia-rĩ, kĩrĩndĩ gĩothe gĩa ciana cia Isiraeli gĩkĩrorereria na kũu werũ-inĩ, na rĩrĩ, riri wa Jehova ũkĩoneka o kũu gĩtugĩ-inĩ kĩu gĩa itu.Nake Jehova akĩaria na Musa, akĩmwĩra atĩrĩ,Nĩnjiguĩte ũrĩa ciana cia Isiraeli itetete. Aria nacio ũciĩre atĩrĩ, Hwaĩ-inĩ mũrĩrĩaga nyama, na rũcinĩ mũrĩhũnagio nĩ mũgate; na nĩmũkũmenya atĩ niĩ nĩ niĩ Jehova Ngai wanyu.Na gũgĩkinya atĩrĩ, atĩ hwaĩ-inĩ wakinya, hagoka tũmakia-arũme; natuo tũkaiyũra handũ hau maambĩte hema ciao; na rũcinĩ-rĩ, ime rĩkaroka kũgĩa o handũ hau maambĩte hema ciao, rĩkaharigicĩria.Na rĩrĩ, ime rĩu rĩaitĩka, kũndũ kũu werũ-inĩ guothe gũkaiyũra tũnyamũ tũthiũrũrĩ, tũnyihĩte o ta ũrĩa ime rĩikaraga rĩĩ thĩ hĩndĩ ĩrĩa rĩamatio nĩ mbaa.Na rĩrĩa ciana cia Isiraeli cionire tũnyamũ tũu, ĩkĩũrania o mũndũ na mũndũ atĩrĩ, Ĩ nĩ kĩ gĩkĩ? Nĩ ũndũ itiamenyaga kĩrĩa kĩo. Nake Musa agĩciĩra atĩrĩ, Nĩ irio iria Jehova amũheete cia kũrĩa.Naguo ũndũ ũrĩa Jehova amwathĩte mwĩkage nĩ ũyũ, atĩrĩ, Cokagĩrĩriai tũnyamũ tũtũ, mũndũ o mũndũ o ta ũrĩa mũrĩĩre wake ũtariĩ; oyagĩrai mũndũ o mũndũ kĩbaba kĩmwe kĩrĩa gĩĩtagwo omeri, o ta ũrĩa andũ anyu maigana; o mũndũ wanyu oyagĩre andũ a hema yake.Nacio ciana cia Isiraeli igĩĩka o ta ũguo, andũ amwe ao magĩcokereria tũingĩ, na amwe tũnini.Na rĩrĩ, maacoka gũthima na kĩbaba kĩu gĩĩtagwo omeri, hakĩoneka atĩ o na mũndũ ũrĩa wacokereirie tũingĩ ndaarĩ kĩndũ o na kĩ aatigarĩirio, o nake ũrĩa wacokereirie tũnini, ndaanyihirie. O mũndũ wao aacokereirie o ta ũrĩa mũrĩĩre wake watariĩ.Nake Musa akĩmera atĩrĩ, Mũndũ o na ũrĩkũ ndagatũtigie tũkinyie rũcinĩ.No nĩmaaregire kũigua Musa, na amwe ao magĩtũtigia tũgĩkinyia rũcinĩ, tũgĩkĩbutha tũkĩgĩa tũgunyũ, tũkĩnunga ũũru. Musa agĩkĩrakario mũno nĩo.Nao makarokaga gũtũcokereria rũcinĩ o rũcinĩ o mũndũ o ta ũrĩa mũrĩĩre wake ũtariĩ; na riũa rĩaara, tũgatweka tũkahũa.Na gũgĩkinya atĩrĩ, atĩ mũthenya wa itandatũ wakinya magĩcokereria irio icio maita merĩ, o mũndũ ibaba igĩrĩ; nao anene othe arĩa maathaga kĩrĩndĩ kĩu magĩthiĩ makĩhe Musa ũhoro ũcio.Nake akĩmera atĩrĩ, Ũyũ nĩguo ũhoro ũrĩa Jehova oigĩte, atĩrĩ, rũciũ nĩguo mũthenya wa kũhurũka o kũhurũka ki, na nĩguo thabatũ nyamũrĩre Jehova; nĩ ũndũ ũcio hĩhiai o tũrĩa mũkwenda kũhĩhia, o na mũruge na maĩ tũrĩa mũkwenda kũruga; na tũrĩa tuothe tũrĩtigara, wĩigĩrei tũraare tũmenyereirũo nginya rũcinĩ.Nao magĩtũiga tũgĩkinyia o rũcinĩ rũrũ rũngĩ, o ta ũrĩa Musa oigĩte gwĩkwo; na tũtianungire kana tũkĩgĩa kagunyũ, o na kamwe.Nake Musa akiuga atĩrĩ, Rĩai tũu ũmũthĩ, nĩ ũndũ ũmũthĩ nĩguo thabatũ ya Jehova; ũmũthĩ mũtingĩtuona kũu werũ-inĩ.Mũrĩtũcokagĩrĩria mĩthenya itandatũ, no mũthenya wa mũgwanja nĩguo thabatũ; mũthenya ũcio tũtirĩonekaga o na atĩa.Na gũgĩkinya atĩrĩ, atĩ mũthenya ũcio wa mũgwanja, andũ amwe makiumagara magatũcokererie, no mationire o na tũnini.Nake Jehova akĩĩra Musa atĩrĩ, Nĩ nginya hĩndĩ ĩ mũgũtũũra mũregete kũmenyerera maathani makwa, o na mawatho makwa?Atĩrĩrĩ, menyai ũndũ ũyũ, atĩ tondũ Jehova nĩamũheete mũthenya ũcio wa thabatũ-rĩ, mũthenya wa itandatũ arĩmũheaga irio cia kũmũigania mĩthenya ĩĩrĩ; inyuothe o mũndũ nĩaikarage o harĩa arĩ mũthenya wa mũgwanja na ndakoimagare.Tondũ ũcio andũ magĩikara mahurũkĩte mũthenya wa mũgwanja.Nao andũ acio a nyũmba ya Isiraeli magĩtwĩta Mana; natuo twatariĩ ta mbeũ cia korianda, natuo twarĩ twerũ, na mũcamo watuo watariĩ ta wa tũmĩgate tũhũthũ tũthondeketwo na ũũkĩ.Ningĩ Musa akiuga atĩrĩ, Ũyũ nĩguo ũndũ ũrĩa Jehova aathanĩte wĩkwo, Atĩ mũige irio icio kĩbaba kĩgima kĩrĩa gĩĩtagwo omeri nĩ ũndũ wa njiaro cianyu; nĩ getha cionage irio iria ndamũheaga mũrĩe mũrĩ werũ-inĩ, hĩndĩ ĩrĩa ndamũrutire bũrũri wa Misiri.Nake Musa akĩĩra Haruni atĩrĩ, Oya nyũngũ ũmĩĩkĩre kĩbaba kĩmwe kĩiyũru kĩa mana macio, ũmaige mbere ya Jehova mamenyagĩrĩrũo nĩ ũndũ wa njiaro cianyu.Na rĩrĩ, o ta ũrĩa Jehova erire Musa gwĩkwo, ũguo noguo Haruni ekire, agĩkĩmaiga, o hau mbere ya Ithandũkũ rĩa Ũira, matũũre mamenyereirũo.Nacio ciana cia Isiraeli ikĩrĩa mana macio mĩaka mĩrongo ĩna, o nginya rĩrĩa ciakinyire bũrũri ũtũũrĩtwo nĩ andũ; ũguo noguo ciarĩire mana macio o nginya rĩrĩa ciakinyire mĩhaka-inĩ ya bũrũri wa Kanaani.Na rĩrĩ, kĩbaba kĩu gĩĩtagwo omeri nĩ ta gĩcunjĩ kĩmwe gĩa ikũmi kĩa eba ng’ima.Nakĩo kĩrĩndĩ gĩothe gĩa ciana cia Isiraeli gĩgĩthiĩ rũgendo kiumĩte werũ wa Sini, o ta ũrĩa matĩĩna ma rũgendo rũacio maatariĩ, o na ta ũrĩa Jehova aaciathaga, igĩkĩamba hema ciacio Refidimu; naho handũ hau hagĩkorũo hatarĩ maĩ ma kũnyuwo nĩ andũ.Tondũ ũcio, andũ makĩnegenia Musa, makiuga atĩrĩ, Ndũgĩtũhe maĩ tũnyue. Nake Musa akĩmera atĩrĩ, Niĩ-rĩ, mũkũ’negeneria kĩ? Ningĩ-rĩ, Mũkũgeria Jehova nĩ ũndũ kĩ?Andũ acio magĩkinyotera kũu nĩ kwaga maĩ, magĩgĩtetia Musa mũno, makiuga atĩrĩ, Wagĩtũrutire Misiri ũũke ũtũũragĩre gũkũ na nyota, ithuene, na ciana ciitũ, o na ũhiũ witũ nĩ ũndũ kĩ?Nake Musa agĩkaĩra Jehova, akiuga atĩrĩ, Ngũgĩĩka andũ aya atĩa? Matigairie hanini ma’hũre na mahiga nyuguto.Nake Jehova akĩĩra Musa atĩrĩ, Ta hĩtũka ũthiĩ mbere ya andũ acio, na woe athuri amwe a andũ a Isiraeli mũthiĩ; nao o naruo rũthanju rũaku, rũrĩa wagũthire maĩ ma rũũĩ naruo, thiĩ ũrũnyitĩte na guoko gwaku.Na atĩrĩrĩ, niĩ nĩngũthiĩ ndũgame mbere yaku igũrũ rũaro-inĩ rũa ihiga kũu Horebu; wee nawe ũgũthe ihiga rĩu, na nĩhekuuma maĩ andũ manyue. Nake Musa agĩĩka o ta ũguo, athuri acio a Isiraeli me ho makĩĩonagĩra.Nake agĩĩta handũ hau Masa, o na Meriba, nĩ ũndũ wa ũrĩa ciana cia Isiraeli cianegeneire ho, o na ũrĩa ciageririe Jehova, ikiuga atĩrĩ, Ĩ Jehova akĩrĩ hamwe na ithuĩ hihi, kana aca?Hĩndĩ ĩo Aamaleki magĩũka, makĩhũranĩra na andũ a Isiraeli kũu Refidimu.Nake Musa akĩĩra Joshua atĩrĩ, Tũthurĩre andũ, mũthiĩ mũkahũrane na Aamaleki; rũciũ nĩguo niĩ na niĩ ngathiĩ kũrũgama kĩrĩma igũrũ ngwatĩte rũthanju rũa Ngai na guoko.Joshua agĩgĩĩka o ta ũguo erĩtwo nĩ Musa, agĩkĩhũrana na Aamaleki; nao Musa, marĩ na Haruni na Huri, magĩthiĩ kĩrĩma-inĩ kĩu igũrũ.Na gũgĩkinya atĩrĩ, atĩ hĩndĩ ĩrĩa Musa aambararia guoko gwake na igũrũ, andũ a Isiraeli makahootana, na rĩrĩa aagũithia guoko gũkarora thĩ, hĩndĩ ĩo Aamaleki nao makahootana.No rĩrĩ, moko ma Musa makĩnoga andũ magĩkĩoya ihiga makĩmũigĩra thĩ, akĩrĩikarĩra; nao Haruni na Huri makĩmũnyita moko mamaambararĩtie na igũrũ, ũmwe akamũnyita guoko kũmwe, nake ũrĩa ũngĩ akamũnyita guoko kũrĩa kũngĩ; namo moko make magĩikara o ro ũguo marũmĩtio o nginya hĩndĩ ĩrĩa riũa rĩathũire.Nake Joshua akĩagia Aamaleki hinya hamwe na andũ ao arĩa maamateithagia akĩmanina o kũmanina na hiũ cia njora.Nake Jehova akĩĩra Musa atĩrĩ, Andĩka ũndũ ũyũ ibuku-inĩ, ũtũũre ũririkanagwo, na ũwarĩrie harĩ Joshua, nĩguo awĩiguagĩre na matũ make, atĩ nĩnganina Aamaleki mathire biũ, matikanacoke kũririkanwo kũndũ guothe thĩ, o na rĩ.Nake Musa agĩaka kĩgongona, agĩgĩĩta Jehova-nisi,akiuga atĩrĩ, Jehova nĩ kwĩhĩta ehĩta, atĩ Jehova egũtũũra arũaga mbaara na Aamaleki njiaro-inĩ ciothe, o rũciaro.NA RĨRĨ, Jethero, mũthĩnjĩri-Ngai wa Midiani, mũthoniwe wa Musa, akĩigua ũhoro wothe ũrĩa Ngai ekĩte nĩ ũndũ wa Musa, o na ũndũ wa andũ ake Aisiraeli, wa ũrĩa Jehova aamarutire Misiri.Nake Jethero, mũthoniwe ũcio wa Musa, nĩwe watũire na Zipora, mũtumia wa Musa, rĩrĩa aamũcokirie gwa itheme na tũhĩĩ twake twĩrĩ; natuo kamwe getagwo Gerishomu, nĩ ũndũ oigire atĩrĩ, Ndũũrĩte bũrũri ũtarĩ witũ ndĩ mũgeni kuo;nako karĩa kangĩ getagwo Eliezeri, nĩ ũndũ oigire atĩrĩ, Ngai wa awa, nĩwe warĩ mũndeithia, na nĩwe wa’honokirie ndikoragithio na rũhiũ rũa Firauni.Nake Jethero ũcio mũthoniwe wa Musa agĩthiĩ he Musa me na tũhĩĩ tũu twake o na mũtumia wake, akĩmũkora o kũu werũ-inĩ kũrĩa andũ maambĩte hema ciao, kĩrĩma-inĩ kĩa Ngai;nake akĩĩra Musa atĩrĩ, Nĩ niĩ Jethero mũthoniguo, na nĩ gũũka ndoka kũrĩ wee twĩ na mũtumia waku na tũhĩĩ twake twerĩ.Nake Musa akiumagara, agĩthiĩ gũtũnga mũthoniwe, agĩkĩmũinamĩrĩra, o na akĩmũmumunya; nao erĩ, o mũndũ akĩhoya ũrĩa ũngĩ ũhoro wake; magĩcoka magĩtonya hema.Ningĩ Musa agĩkĩhe mũthoniwe ũhoro wa maũndũ mothe marĩa Jehova ekĩte Firauni, o na andũ a Misiri, nĩ ũndũ wa andũ a Isiraeli, o na akĩmũhe ũhoro wa maũndũ mothe ma thĩna marĩa moneire njĩra magĩthiĩ, o na ũrĩa Jehova aamahonokirie kũrĩ mo.Nake Jethero agĩkena mũno nĩ ũndũ wa maũndũ macio mothe mega Jehova ekĩte nĩ ũndũ wa andũ a Isiraeli, akĩmahonokia akĩmaruta moko-inĩ ma andũ a Misiri.Nake Jethero akiuga atĩrĩ, Jehova ũcio wamũhonokirie inyuĩ akĩmũruta moko-inĩ ma andũ a Misiri, o na akĩmũruta guoko-inĩ kwa Firauni, arogathwo, o ũcio wahonokirie andũ akĩmaruta moko-inĩ ma andũ a Misiri.Rĩu ti-itherũ ndĩ kũmenya atĩ Jehova nĩwe mũnene gũkĩra ngai ciothe; o na mũno nĩ ũndũ wa ũrĩa aamakĩririe hinya menenehetie.Nake Jethero, mũthoniwe wa Musa, akĩrehe kĩndũ gĩa kũrutĩra Ngai ihaki rĩa njino, o na indo cia magongona mangĩ; nake Haruni, o na athuri arĩa angĩ othe a ciana cia Isiraeli, magĩthiĩ kũrĩanĩra irio na mũthoniwe ũcio wa Musa me mbere ya Ngai.Na gũgĩkinya atĩrĩ, atĩ rũciũ rũrũ rũngĩ, Musa akĩroka gũikara thĩ acirĩre andũ acio; nao magĩtinda marũgamĩte marigicĩirie Musa kuuma rũcinĩ nginya o hwaĩ-inĩ.Na rĩrĩ, mũthoniwe wa Musa ona maũndũ mothe marĩa ekaga andũ acio, akiuga atĩrĩ, Ũndũ ũyũ ũrekana na andũ aya-rĩ, nĩ ũrĩkũ? Ũgũikara thĩ arĩ o wee wiki, nao andũ aya othe magatinda marũgamĩte makũrigicĩirie kuuma rũcinĩ nginya o hwaĩ-inĩ nĩ ũndũ kĩ?Musa agĩkĩĩra mũthoniwe atĩrĩ, Nĩ ũndũ andũ aya mokaga kũrĩ niĩ matuĩrie ũrĩa Ngai ekwenda;na hĩndĩ ĩrĩa me na kaũndũ mokaga kũrĩ niĩ, na niĩ ngamatuithania o mũndũ na mũndũ ũrĩa ũngĩ, ngamamenyithia irĩra cia watho wa Ngai wa kũrũmĩrĩrũo, o na mawatho make.Nake mũthoniwe wa Musa akĩmwĩra atĩrĩ, Ũndũ ũyũ ũreka ti mwega.Ti-itherũ weka ũguo nĩũkwĩagia hinya wee mwene, o na wagie andũ aya mwĩ nao hinya; nĩ ũndũ ũhoro ũcio nĩũgũkũritũhĩra mũno; ndũngĩhota gũtũũra wĩkaga ũndũ ũcio ũrĩ o wiki.Rĩu ta gĩthikĩrĩrie mũgambo wakwa ngĩgũtaara, o nake Ngai arogĩa hamwe nawe. Wee mwene-rĩ, tũũra ũrũgamĩrĩire andũ aya mbere ya Ngai, na ũtwaragĩre Ngai maũndũ mao,na ũmarutage irĩra cia watho wa Ngai wa kũrũmĩrĩrũo, o na mawatho make, o na ũmonagĩrĩrie mĩthiĩre ĩrĩa maagĩrĩirũo nĩ gũthiaga nayo, o na wĩra ũrĩa maagĩrĩirũo nĩ kũrutaga.Ningĩ atĩrĩ, thĩinĩ wa andũ aya-rĩ, wĩthurĩre andũ amwe arĩa ahoti, metigĩrĩte Ngai, na aaria a ũhoro-wa-ma, na arĩa mathũũrĩte kwamũkĩra ihaki, ũmatue anene gũkĩra arĩa angĩ nĩguo mamarorage, na maathage andũ ngiri o ngiri, na igana o igana, na mĩrongo ĩtano ĩtano, o na ikũmi ikũmi;na ũreke andũ acio matuithanagie andũ macira mao ma mahinda mothe, na gũtuĩke atĩrĩ, atĩ ũndũ o wothe ũrĩa waneneha makũrehagĩre arĩ wee, no rĩrĩ, maũndũ mothe marĩa manyinyi, matuage cira wamo arĩ o. Kũngĩtuĩka ũguo-rĩ, wee wahũthĩrũo nĩ maũndũ, mũtwaranie mũrigo ũcio nao.Ũngĩĩka ũndũ ũcio, o nake Ngai agwathe wĩkage o ro ũguo-rĩ, hĩndĩ ĩo wee wakĩhota gũtũũra wĩ mwega, o nao andũ aya othe maaya kũhota gũcoka kwao na ũhoreri.Tondũ ũcio Musa akĩigua mũgambo wa mũthoniwe, agĩĩtĩkĩra ũhoro ũcio, nake agĩĩka maũndũ macio mothe o ta ũguo oigĩte.Musa agĩgĩthura andũ arĩa ahoti kĩrĩndĩ-inĩ gĩa Isiraeli, akĩmatua anene a kũroraga andũ nĩguo mamaathage, amwe maathage ngiri o ngiri, na angĩ igana o igana, na angĩ mĩrongo ĩtano ĩtano, o na angĩ ikũmi ikũmi.Nao andũ acio magatuithanagia andũ macira mao ma mahinda mothe; maũndũ marĩa maagĩa hinya-rĩ, magatwarĩra Musa, no macira marĩa manyinyi makamatuithanagia arĩ o.Nake Musa magĩkĩrĩkanĩra na mũthoniwe ethiĩre, nake agĩkĩĩinũkĩra bũrũri wao.Na rĩrĩ, mweri wa ĩtatũ wakinya gwata rĩrĩa ciana cia Isiraeli cioimire bũrũri wa Misiri-rĩ, mũthenya o ro ũcio noguo ciakinyire werũ wa Sinai.Ningĩ cioima Refidimu igĩkinya werũ wa Sinai-rĩ, igĩkĩamba hema ciacio werũ-inĩ ũcio; kũu nĩkuo Aisiraeli maakĩambire hema ciao, mang’etheire kĩrĩma kĩrĩa kĩrĩ kuo.Nake Musa akĩambata kĩrĩma-inĩ kĩu agĩthiĩ he Ngai, nake Jehova akĩmwĩta arĩ kĩrĩma-inĩ kĩu, akiuga atĩrĩ, Thiĩ warie na andũ a nyũmba ya Jakubu, wĩre ciana cia Isiraeli ũũ:Atĩrĩrĩ, nĩmweoneire maũndũ marĩa ndekire andũ a Misiri, na mũkĩona ũrĩa ’haana ta ndĩmũkuuĩte inyuĩ na mathagu ma nderi, ngĩmũrehe gũkũ kũrĩ niĩ, o niĩ mwene.Tondũ ũcio, rĩu mũngĩathĩka mũigue mũgambo wakwa na ma o ma, na mũmenyagĩrĩre kĩrĩkanĩro giitũ na inyuĩ, ti-itherũ nĩmũgũtuĩka ta mũrĩ kĩndũ gĩakwa kĩĩ bata mũno kĩamũrĩtwo gũkĩra andũ a ndũrĩrĩ iria ingĩ ciothe; nĩ ũndũ thĩ yothe nĩ yakwa;na nĩngũmũtua rũciaro rũa athĩnjĩri-Ngai, na ndĩmũtue rũrĩrĩ rũamũre. Icio nĩcio ciugo iria ũkwĩra ciana cia Isiraeli.Nake Musa agĩĩta athuri a andũ acio, akĩmahe ũhoro ũcio wothe o ta ũrĩa Jehova aamwathĩte.Nao andũ acio magĩĩtĩkanĩria othe hamwe, makiuga atĩrĩ, Maũndũ macio mothe Jehova oigĩte, nomo tũgwĩka. Nake Musa agĩkĩhe Jehova ũhoro ũcio warĩtio nĩ andũ acio.Nake Jehova akĩĩra Musa ũũ: Atĩrĩrĩ, ngũũka harĩ wee ndĩ itu-inĩ ithimbu mũno, nĩ getha andũ acio maigue ngĩaria nawe, nĩguo mehoke atĩ ndeto iria waragia hingo ciothe nĩ cia ma. Nake Musa agĩkĩhe Jehova ũhoro ũrĩa waarĩtio nĩ andũ acio.Nake Jehova akĩĩra Musa atĩrĩ, Thiĩ harĩ andũ acio ũmaamũre ũmatherie ũmũthĩ, o na rũciũ, na mathambie nguo ciao,naguo mũthenya wa ĩtatũ magakorũo mehaarĩirie; nĩ gũkorũo mũthenya ũcio wa ĩtatũ Jehova nĩagaikũrũka kĩrĩma-inĩ gĩa Sinai igũrũ, akĩonagwo nĩ andũ othe.Nawe nĩũgekĩrĩra andũ mũhaka ũũthiũrũrũkĩrie kĩrĩma gĩothe, ũkĩmeraga atĩrĩ, Wĩmenyererei mũtikaambate kĩrĩma-inĩ, o na kana mũhutie mũhaka-inĩ ũcio; mũndũ o wothe ũrĩa ũkahutia kĩrĩma-rĩ, ndarĩ hingo atakoragwo,no mũndũ ũcio ndakahutio nĩ mũndũ o na ũrĩkũ na guoko, tiga o ahũrũo na mahiga nyuguto kana arathwo; o na kũngĩkorũo nĩ nyamũ kana mũndũ-rĩ, itikanarekwo itũũre muoyo. Na rĩrĩ, hĩndĩ ĩrĩa coro wa rũhĩa rũa ndũrũme ũrĩgamba, nĩguo andũ marĩkuhĩhĩria kĩrĩma.Musa agĩgĩikũrũka akiuma kĩrĩma-inĩ, agĩthiĩ harĩ andũ acio, akĩmaamũra akĩmatheria; nao magĩthambia nguo ciao.Agĩkĩmera atĩrĩ, Mwĩthagathagei, nĩ getha mũgakorũo mwĩhaarĩirie mũthenya wa ĩtatũ; mũtigathengerere mũndũ-wa-nja.Na gũgĩkinya atĩrĩ, atĩ mũthenya wa ĩtatũ wakinya, o gwakĩa, gũkĩgĩa ngwa nyingĩ o na heni, narĩo itu ithimbu mũno rĩkĩoneka kĩrĩma igũrũ, na mũgambo wa coro ũkĩiguwo ũnenehete mũno; na andũ othe arĩa maaikarĩte kĩraaro-inĩ makĩinaina.Nake Musa akĩumagaria andũ, akĩmaruta hau kĩraaro-inĩ magatũngane na Ngai; magĩkĩrũgama o kũu mũhuro wa kĩrĩma.Na rĩrĩ, kĩrĩma kĩu gĩa Sinai gĩothe gĩkĩiyũrũo nĩ ndogo, nĩ gũkorũo Jehova nĩaaikũrũkĩte agaikara igũrũ rĩakĩo, arĩ thĩinĩ wa mwaki; nayo ndogo ĩo ĩgĩtoga na igũrũ o ta ya icua inene, nakĩo kĩrĩma gĩothe gĩgĩthingitha o mũno mũno.Na rĩrĩ, rĩrĩa mũgambo wa coro wakĩrĩrĩirie kũneneha, Musa agĩkĩaria, nake Ngai akĩmũcokeria na mũgambo ũkũiguwo.Nake Jehova agĩikũrũka agĩkinya o igũrũ gacũmbĩrĩ ga kĩrĩma kĩu gĩa Sinai; ningĩ Jehova agĩgĩĩta Musa kũu gacũmbĩrĩ-inĩ ga kĩrĩma, nake Musa agĩkĩambata kuo.Nake Jehova akĩĩra Musa atĩrĩ, Ikũrũka ũgataare andũ matigetũrĩkĩrie njĩra moke kũrĩ Jehova macũthĩrĩrie, na aingĩ ao hihi maninwo.O nao athĩnjĩri-Ngai arĩa marĩkuhĩhĩria Jehova nĩmetherie, ndakamaguthũkĩre amanine.Nake Musa akĩĩra Jehova atĩrĩ, Andũ matingĩhota kwambata kĩrĩma gĩkĩ gĩa Sinai, tondũ nĩwatũtaarire mũno, ũgĩtwĩra atĩrĩ, Ĩkĩrai mĩhaka mũrigicĩrie kĩrĩma, mũkĩamũre mũgĩtherie.Nake Jehova akĩmwĩra atĩrĩ, Thiĩ ũikũrũke na ũcoke wambate, na mũũke na Haruni; no rĩrĩ, menya ũreke athĩnjĩri-Ngai o na andũ arĩa angĩ metũrĩkĩrie njĩra maambate gũkũ kwĩ Jehova, nĩguo hihi ndakamaguthũkĩre amanine.Musa agĩgĩikũrũka harĩ andũ, akĩmahe ũhoro ũcio.Nake Ngai akĩaria mohoro maya mothe, akiuga atĩrĩ,Niĩ nĩ niĩ Jehova Ngai waku ũrĩa wakũrutire bũrũri wa Misiri, o nyũmba-inĩ ya ũkombo.Ndũkanagĩe na ngai ingĩ tiga niĩ.Ndũkanethondekere mũhianano mwacũhie, kana mũhianĩre wa kĩndũ o gĩothe gĩĩ kũrĩa igũrũ, kana wa kĩndũ gĩĩ gũkũ thĩ, kana wa kĩndũ kĩĩ maĩ-inĩ marĩa me mũhuro wa thĩ;ndũkanaciinamĩrĩre kana ũcitungatĩre; nĩ gũkorũo niĩ Jehova Ngai waku ndĩ Ngai wĩ ũiru, ngakinyĩria ciana waganu wa maithe, nginya rũciaro rũa gatatũ na rũa kana rũa andũ arĩa ma’thũire;na ngaiguĩra andũ ngiri na ngiri tha, o arĩa manyendete na makaigua maathani makwa.Ndũkanagwete rĩĩtwa rĩa Jehova Ngai waku na itherũ, nĩ gũkorũo Jehova ndakoiga atĩ mũndũ ndehĩtie ũrĩa ũgwetaga rĩĩtwa rĩake na itherũ.Ririkanaga mũthenya wa thabatũ ũwamũrage.Rutaga wĩra mĩthenya ĩtandatũ, ũgeka maũndũ maku mothe;no mũthenya wa mũgwanja nĩ thabatũ ya Jehova Ngai waku; mũthenya ũcio ndũkanarute wĩra o na ũrĩkũ, wee mwene, kana mũrũguo, kana mwarĩguo, kana ndungata yaku ya mũndũ mũrũme, kana ya mũndũ-wa-nja, kana ũhiũ waku, kana mũgeni ũrĩa ũrĩ gwaku mũciĩ;nĩ gũkorũo Jehova ombire igũrũ na thĩ, na iria rĩrĩa rĩnene, o na indo ciothe iria irĩ kuo mĩthenya ĩtandatũ; akĩhurũka mũthenya wa mũgwanja; nĩ ũndũ ũcio Jehova akĩrathima mũthenya ũcio wa thabatũ, akĩwamũra.Tĩa thoguo na nyũkwa, nĩguo matukũ maku maingĩhe ma gũtũũra bũrũri ũrĩa ũheetwo nĩ Jehova Ngai waku.Ndũkanoragane.Ndũkanatharanie.Ndũkanaiye.Ndũkanaigĩrĩre mũndũ ũrĩa ũngĩ kĩgenyo.Ndũkanacumĩkĩre nyũmba ya mũndũ ũrĩa ũngĩ, ndũkanacumĩkĩre mũka wa mũndũ ũrĩa ũngĩ, kana ũcumĩkĩre ndungata yake ya mũndũ mũrũme kana ya mũndũ-wa-nja, kana ndegwa yake, kana ndigiri yake, o na kana kĩndũ gĩake gĩothe.Na rĩrĩ, andũ arĩa othe maarĩ ho makĩigua ngwa ikĩgamba, na makĩona heni, o na makĩigua mũgambo wa coro ũkĩgamba; ningĩ makĩona kĩrĩma kĩu gĩgĩtoga ndogo; na mona maũndũ macio, makĩinaina, magĩthenga hau makĩrũgama haraya.Magĩkĩĩra Musa atĩrĩ, Aragia na ithuĩ arĩ wee, na nĩtũkũigua, no Ngai nĩagĩtige kwaria na ithuĩ tũtigakue.Nake Musa akĩĩra andũ atĩrĩ, Tigai gwĩtigĩra; nĩ gũkorũo Ngai nĩ gũũka okĩte kũmũgeria, na atĩ ũhoro wake wa ũrĩa etigagĩrũo ũmũkore, mũtikehie.Nao andũ acio magĩkĩrũgama haraya, nake Musa agĩkuhĩhĩria nduma-inĩ ĩrĩa ndumanu harĩa Ngai aarĩ.Nake Jehova akĩĩra Musa atĩrĩ, Ũyũ nĩguo ũhoro ũrĩa ũkwĩra ciana cia Isiraeli, atĩrĩ, Inyuĩ inyuene nĩmwĩoneire atĩ nĩ niĩ njarĩtie na inyuĩ ndĩ o igũrũ.Mũtikanathondeke ngai ingĩ cia kũhoyanĩrio na niĩ, ngai cia betha, o na kana ngai cia thahabu; mũtikanaciĩthondekere o na atĩa.’Thondekagĩra kĩgongona ũgĩake na tĩri, na ũrutagĩre igũrũ rĩakĩo mahaki maku ma njino o na magongona ma ũiguano, ma ndũrũme ciaku, o na ndegwa ciaku; o na ningĩ atĩrĩ, kũndũ kũrĩa guothe ndĩrĩtũmaga rĩĩtwa rĩakwa rĩririkanagĩrũo-rĩ, kũu nĩkuo ndĩrĩmũkoraga, na nĩndĩrĩmũrathimaga.O na ũngĩkorũo nĩũkanjakĩra kĩgongona na mahiga-rĩ, ndũkanagĩake na mahiga maicũhie; nĩ ũndũ-rĩ, ũngĩkĩrutĩra wĩra na gĩacũhia ũgĩgĩaka-rĩ, nĩũgakĩgwatia thahu.Ningĩ-rĩ, ndũkanahaice kĩgongona-inĩ gĩakwa na ngaathĩ, nĩ getha ndũkonwo ta wĩ njaga wĩ ho.Na rĩrĩ, matuĩro marĩa ũkahe andũ nĩguo mamarũmagĩrĩre cira-inĩ nĩ maya, atĩrĩ,Ũngĩgũra ngombo ya Mũhibirania, nĩĩgũtungatagĩre mĩaka ĩtandatũ; na mwaka wa mũgwanja wakinya, nĩĩkoima gwaku ĩĩthiĩre ĩtekũruta kĩndũ o na kĩ.Na rĩrĩ, ĩngĩkorũo yokire o ro ũguo ĩrĩ iiki, nĩĩthiĩre o ro ũguo ĩrĩ iiki; no rĩrĩ, ĩngĩkorũo nĩyahikanĩtie, nĩĩthiĩ na mũka.Na ĩngĩkorũo yaheirũo mũka nĩ mwathi wayo, nake mũka ũcio akorũo nĩamiciarĩire tũhĩĩ, kana tũirĩtu, mũka ũcio na ciana ciake othe marĩtuĩkaga a mwathi wa mũka ũcio, nayo ngombo ĩo ĩĩthiĩre o ro ũguo ĩrĩ iiki.No rĩrĩ, ngombo ĩo ĩngiumbũra na ma, yuge atĩrĩ, Nĩnyendete mwathi wakwa, na mũtumia wakwa, o na ciana ciakwa, ndingĩĩtĩkĩra gũthiĩ o ro ũguo nduĩke mwĩathi,hĩndĩ ĩo mwathi wayo amĩtware harĩ aciri, acoke amĩkuhĩhĩrie mũrango-inĩ, kana hingĩro-inĩ yaguo, nake mwathi wayo amĩtũre gũtũ na mũkuha; thutha wa ũguo ĩcoke ĩtũũre ĩrĩ ngombo yake ya kũmũtungatĩra tene na tene.Na rĩrĩ, mũndũ angĩendia mwarĩ, agatuĩke ngombo ya mũndũ ũngĩ-rĩ, ngombo ĩo ya mũirĩtu ndĩkoima kwa mũndũ ũcio ta ũrĩa ngombo cia arũme ciĩkaga.Ĩngĩkorũo ndĩgũkenia mwathi wayo ũrĩa wamĩĩyũrĩirie ĩtuĩke mũtumia wake-rĩ, mũndũ ũcio nĩakareka ĩkũũrũo, no ndangĩhota kũmĩenderia andũ a kũngĩ, kuona atĩ nĩamĩhenetie.Na angĩkorũo ekũmĩũrĩria mũriũ-rĩ, nĩamĩĩkage o ta ũrĩa andũ maagĩrĩirũo nĩ gwĩkaga airĩtu ao o ene.Na angĩĩcarĩria mũtumia ũngĩ amũgũre-rĩ, ndakananyihanyihĩrie ũcio wa mbere irio ciake, o na kana nguo, kana kũmwĩka ta ũrĩa aagĩrĩirũo nĩ gwĩkwo.Na angĩaga kũmwĩka maũndũ macio matatũ-rĩ, nĩoimage gwake agethiĩra o ro ũguo hatarĩ kĩndũ o na kĩ ekũrutĩrũo, o na hatarĩ mbia.Mũndũ ũrĩa ũngĩgũtha ũrĩa ũngĩ akue-rĩ, no mũhaka o nake oragwo.Na rĩrĩ, mũndũ angĩkorũo ti kuoha oheirie ũrĩa ũngĩ njĩra-inĩ, no gũtuĩke nĩ Ngai ũmũtwarĩrĩire moko-inĩ make-rĩ, nĩ niĩ ngakuonereria harĩa mũndũ ũcio ũũraganĩte ekũũrĩra.No rĩrĩ, mũndũ angĩkuhĩhĩria ũrĩa ũngĩ na ũhinga amũũrage na rũnano-rĩ, o na arĩ kĩgongona-inĩ gĩakwa nĩũkamũruta ho, nĩ getha o nake akue.Na rĩrĩ, mũndũ angĩgũtha ithe, kana nyina, ndarĩ hingo atakoragwo.Ningĩ mũndũ angĩiya mũndũ ũngĩ akamwendie, kana onwo amũnyitĩte-rĩ, ndarĩ hingo atakoragwo.Na mũndũ angĩruma ithe, kana nyina, ndarĩ hingo atakoragwo.Ningĩ andũ mangĩtetania, na ũmwe wao agũthe ũrĩa ũngĩ na ihiga kana ngundi, na mũgũthwo aage gũkua, no arũare, akome ũrĩrĩ,na hihi thutha-inĩ akahota gũũkĩra etware etirimĩtie na mũtirima-rĩ, hĩndĩ ĩo mũmũgũthi no kũrekio akarekio; no nĩakamũrĩha ihinda rĩake rĩrĩa rĩũrĩte, na amũrũarie o nginya rĩrĩa akahona o kũhona.Ningĩ mũndũ angĩgũtha ngombo yake ya mũndũ mũrũme kana ya mũirĩtu na rũthanju, nayo ĩkue o ĩkĩhũrũo, ndarĩ hingo atakaherithio.No rĩrĩ, o na kũngĩkorũo nĩ ũguo-rĩ, ngombo ĩo ĩngĩnina mũthenya ũmwe, kana ĩĩrĩ, ĩĩ muoyo, mũndũ ũcio nĩatige kũherithio, nĩ ũndũ ndungata ĩo yumĩte mbia ciake.Ningĩ arũme mangĩtetania, na hihi magũthe mũndũ-wa-nja mũritũ mamũgere ngero, nake ahune, no haage ũũru ũngĩ ũkuoneka-rĩ, ndarĩ hingo atakaruta thĩnjo, o ta ũrĩa mũrũme wa mũka ũcio angĩmwĩtia, na arĩhe o ta ũrĩa aciri matuĩte.No rĩrĩ, hangĩoneka ũũru ũngĩ-rĩ, no mũhaka muoyo uumage muoyo,na riitho riumage riitho, na igego riumage igego, na guoko kuumage guoko, o na kũgũrũ kuumage kũgũrũ,ningĩ-rĩ, ihĩa nĩriumage ihĩa, na itihia riumage itihia, o na mũtunda uumage mũtunda.Ningĩ mũndũ angĩgũtha ngombo yake ya mũndũ mũrũme kana ya mũirĩtu riitho rĩtũrĩke, nĩakamĩrekia ĩĩthiĩre o ro ũguo, nĩ ũndũ wa riitho rĩu rĩayo.Ningĩ angĩgũtha ngombo yake ya mũndũ mũrũme kana ya mũirĩtu igego, rĩkũũrũke, nĩakamĩrekia ĩĩthiĩre o ro ũguo nĩ ũndũ wa igego rĩu rĩayo.Ningĩ ndegwa ĩngĩtheca mũndũ mũrũme kana mũndũ-wa-nja na rũhĩa, nake akue, ndegwa ĩo ndĩrĩ hingo itarĩhũragwo na mahiga nyuguto o nginya ĩkue, na nyama ciayo itikarĩo; no rĩrĩ, mwene ndegwa ĩo nĩagatuwo atĩ ndehĩtie.No ndegwa ĩo ĩngĩkorũo nĩĩtũire ithecanaga kuuma o tene, na mwene yo akorũo nĩaheetwo ũhoro ũcio, na ndamĩhingĩre, nayo ĩkorũo yũragĩte mũndũ mũrũme kana mũndũ-wa-nja, nĩĩkahũrũo na mahiga nyuguto o nginya ĩkue, na mwene yo o nake oragwo.No angĩĩtio mbia cia ũkũũri-rĩ, nĩarute o ta ũrĩa atuĩrĩirũo akũũre muoyo wake.Ningĩ ĩngĩkorũo nĩ mũrũ wa mũndũ ĩthecete, o na kana mwarĩ, mwene yo agekwo o ta ũrĩa cira ũcio ũtuĩtwo.No rĩrĩ, ndegwa ingĩtheca ngombo ya mũndũ mũrũme, o na kana ya mũirĩtu, mwene yo akahe mwathi wacio cekeri mĩrongo ĩtatũ cia betha, nayo ndegwa ĩo ĩhũrũo na mahiga nyuguto o nginya ĩkue.Ningĩ mũndũ angĩkunũra irima rĩake rĩa maĩ na ndarĩkunĩke, kana enje irima na ndarĩhumbe, nayo ndegwa kana ndigiri ya mũndũ ĩgũe thĩinĩ,mwene irima rĩu nĩ kũrĩha akarĩha, ahe mwene yo mbia, nayo nyamũ ĩo ĩtuĩke yake.Ningĩ ndegwa ya mũndũ ĩngĩgera ya ũrĩa ũngĩ ngero o nginya ĩkue-rĩ, nĩmendie ndegwa ĩo ĩĩ muoyo, magayane kĩrĩa yoima; o nayo ĩo ĩkuĩte mamĩatũrane.No rĩrĩ, kũngĩkorũo nĩkũmenyetwo atĩ ndegwa ĩo nĩĩtũire ĩhũranaga, na mwene yo akaaga kũmĩhingĩra-rĩ, akamũrĩha na ndegwa ĩngĩ, nayo ĩo ĩkuĩte ĩtuĩke yake.Mũndũ angĩiya ng’ombe kana mbũri amĩthĩnje kana amĩendie, ng’ombe ĩo ĩmwe-rĩ, akamĩrĩha na ng’ombe ithano; nayo mbũri ĩo ĩmwe-rĩ, amĩrĩhe na mbũri inya.Na mũici ũcio angĩnyitwo akĩenja nyũmba, agũthwo akue, gũtikagĩa irĩhi rĩa thakame ĩo ĩitĩtwo.No rĩrĩ, angĩĩkwo ũguo gũkĩĩte-rĩ, hĩndĩ ĩo nĩgũkagĩa irĩhi rĩa thakame ĩo ĩitĩtwo. Na rĩrĩ, mũici ũcio no mũhaka agacokia indo iria aiyĩte na ingĩ. Na angĩkorũo atarĩ na kĩndũ, endio nĩ ũndũ wa ũici wake.Na rĩrĩ, kĩndũ kĩrĩa aiyĩte kĩngĩkorererũo kĩrĩ o muoyo, e nakĩo, o na kĩngĩtuĩka nĩ ng’ombe, kana ndigiri, o na kana mbũri, akarĩha maita merĩ.Mũndũ angĩrĩithia mũgũnda wene, o na kana arĩithie mũgũnda wene wa mĩthabibu, ohorete ng’ombe yake ĩgathiĩ kũrĩa mũgũnda wa mũndũ ũngĩ-rĩ, akamũrĩha na irio iria njega mũno cia mũgũnda wake, o na amũrĩhe na thabibu iria njega mũno cia mũgũnda wake.Na rĩrĩ, mwaki ũngĩrĩrĩmbũka ũgwate rũgiri rũa mĩigua, na tondũ ũcio itĩa iria ciohetwo cia ngano, o na kana ngano ĩrĩa ĩrũngiĩ ĩtarengetwo, ĩhĩe ĩthire, o na kana mũgũnda wothe-rĩ, mwakia mwaki ũcio ndarĩ hingo atagacokia irio icio na ingĩ.Mũndũ angĩnengera ũrĩa ũngĩ mbia ciake kana indo ingĩ ciake amũigĩre, na indo icio ciiyũo irĩ gwake nyũmba-rĩ, mũici wacio angĩnyitwo, akarĩha maita merĩ.No rĩrĩ, mũici angĩaga kuonwo, no mũhaka mwene nyũmba ĩo akuhĩhĩrie harĩ aciri nĩ getha kũmenyeke kana hihi we mwene aaya gũkorũo atahutĩtie indo cia mũndũ ũcio ũngĩ.Nĩ gũkorũo ha ũhoro wothe wa kwagarara watho, o na ũngĩkorũo wĩ wa ng’ombe, kana wa ndigiri, kana mbũri, kana nguo, o na kana wa kĩndũ o na kĩ kĩrĩa kĩũrĩte-rĩ, mũndũ angiuga ũũ: Gĩkĩ nĩ gĩakwa, ũhoro wa andũ acio erĩ-rĩ, nĩũtwarũo mbere ya aciri; na thĩinĩ wa andũ acio erĩ, ũrĩa aciri acio magatuĩra cira atĩ nĩwe wehĩtie, arĩhe maita merĩ.Mũndũ angĩhithia ũrĩa ũngĩ ndigiri, kana ng’ombe, kana o mbũri, o na kana nyamũ ĩngĩ o na ĩrĩkũ, nayo ĩkue, kana ĩĩkwo ũũru o na ũrĩkũ, o na kana ĩtahwo, na kwage mũndũ wonete ũndũ ũcio,nĩgũkagĩa mwĩhĩtwa mbere ya Jehova, thĩinĩ wa andũ acio erĩ, wa atĩ hihi mũndũ ũcio wahithĩtio aaya gũkorũo atahutĩtie kĩndũ gĩa ũcio ũngĩ; nake mwene no mũhaka etĩkĩre mwĩhĩtwa ũcio, na hatikagĩa ndĩhanio.No rĩrĩ, nyamũ ĩo ĩngĩiyũo ĩĩ gwake, nĩakarĩha mwene yo.Ningĩ ĩngĩrĩĩka-rĩ, nĩakonania irembuĩ ciayo nĩguo hagĩe ũira; na mũhithio ndakarĩha nyamũ ĩo ĩrĩĩkĩte.Na rĩrĩ, mũndũ angĩgwatio nyamũ o na ĩrĩkũ nĩ mũndũ ũngĩ, nayo yone ũũru, kana ĩkue, na mwene yo akorũo atarĩ ho, ndarĩ hingo atakamĩrĩha;no rĩrĩ, mwene yo angĩkorũo arĩ ho, hatikagĩa irĩhi; ningĩ nyamũ ĩo ingĩkorũo nĩ ya gũkomborithio ĩkarutĩrũo mbia-rĩ, ndĩkarĩhwo, nĩ ũndũ nĩyoneire mwene yo mbia.Ningĩ mũndũ angiuha mũirĩtu ũtorĩtio, nake akome nake, ndarĩ hingo atakaruta rũracio, amũgũre atuĩke mũka.Na rĩrĩ, ithe wa mũirĩtu angĩrega o kũrega atwarũo nĩ mũndũ ũcio, o na hĩndĩ ĩo ndarĩ hingo atakaruta mbia o ta iria ingĩracio mũirĩtu akĩgũrũo.Ndũkanareke mũndũ-wa-nja mũrogi atũũre muoyo.Mũndũ o na ũrĩkũ angĩgwata nyamũ ndarĩ hingo atakoragwo.Mũndũ ũrĩa ũkarutĩra ngai ingĩ igongona, tiga o Jehova wiki, nĩaamũrũo wa kũninwo biũ.Ndũkaneke mũndũ wa kũngĩ ũũru, kana ũmũhinyĩrĩrie, nĩ ũndũ o na inyuĩ nĩmwatũire bũrũri wa Misiri mũrĩ andũ a kũndũ kũngĩ.Ndũkananyarire mũka wa ndigwa o na ũrĩkũ, kana mwana wa ngoriai.Na rĩrĩ, ũngĩmanyarira na ũndũ o na ũrĩkũ, nao mangaĩre-rĩ, ndirĩ hingo itakaigua gũkaya kwao,njinwo nĩ marakara, ndĩmũũragithie na hiũ cia mbaara, o nao atumia anyu matuĩke ndigwa, o na ciana cianyu ituĩke cia ngoriai.Na rĩrĩ, ũngĩohorera mũndũ o na ũrĩkũ mbia wa andũ akwa arĩa mwĩ nao, tigaga gũtinda ũkĩmũrandũra, kana ũmwĩtagie uumithio wa mbia icio.Ũngĩthiĩ na nguo ya mũndũ o na ũrĩkũ, atĩ nĩguo akamĩkũũra kũrĩ wee-rĩ, nĩũkamũcokeria nguo ĩo mũthenya o ro ũcio riũa rĩtanathũa;nĩ gũkorũo nguo ĩo iiki noyo arĩ nayo ya kwĩhumba, na nĩyo ahumbagĩra mwĩrĩ wake nayo; rĩu-rĩ, kaĩ agagĩkomera kĩ? Na nĩgũgakinya atĩrĩ, atĩ rĩrĩa akangaĩra, no kũigua ngamũigua; nĩ ũndũ niĩ ndĩ wa tha.Ndũkanarume Ngai, o na kana ũrume mũnene wa andũ anyu.Ndũkanaikare mũno ũtandutĩire maciaro ma irio ciaku iria ũingĩhĩirũo nĩcio, o na indo ciaku iria ũnyuaga. Irigithathi o rĩothe rĩa ariũ aku nĩrĩo ũka’he rĩtuĩke rĩakwa.Na ũguo noguo ũgeka ũhoro-inĩ wa ng’ombe ciaku, o na mbũri ciaku; rĩgaikara mĩthenya mũgwanja na nyina, na mũthenya wa ĩnana nĩguo ũkarĩ’he.Na inyuĩ nĩmũgatuĩka atheru, aamũrĩre niĩ mwene; tondũ ũcio mũtikanarĩe kĩrembuĩ gĩa kĩrĩa kĩrĩĩkĩire werũ, no nĩmũgagĩikĩria ngui.Ndũkanamemerekie ndeto cia maheni; ningĩ ndũkaneĩkĩre he mũndũ mwaganu ũhoro-inĩ wa kũiganĩrĩra kĩgenyo.Ndũkanarũmanĩrĩre na mũingĩ ũgeke ũũru hamwe naguo, o na kana warie ũhoro wa kũhotomia cira nĩ ũndũ wa kwenda kũrũmanĩrĩra na mũingĩ;ningĩ ndũkanenderere mũndũ mũkĩa cira-inĩ wake.Ũngĩtũnga ndegwa ya mũndũ ũrĩa mũrĩ ũthũ nake yũrĩte, o na kana ndigiri-rĩ, ndũrĩ hingo ũtaagĩrĩirũo nĩ kũmũcokeria.Ningĩ ũngĩona ndigiri ya mũndũ ũrĩa ũgũthũũrĩte ĩgũĩte ĩkaremererũo nĩ mũrigo wayo, nawe ũkorũo ũkĩigua ta ũtangĩmũteithia-rĩ, no mũhaka mũteithanie nake kũmĩoya.Ndũkanathũkĩrie mũthĩni wanyu cira wake ũrĩa e naguo.Themaga ũhoro o wothe wa maheni; ningĩ ndũkanoragithie mũndũ ũtarĩ ũũru ekĩte, kana ũrĩa mũthingu; nĩ gũkorũo niĩ ndingĩtua atĩ mũndũ mwaganu nĩ mũthingu.Ndũkanaamũkĩre ihaki o na atĩa, nĩ ũndũ ihaki nĩrĩo rĩtũmaga arĩa me na maitho matuĩke atumumu, narĩo nĩrĩo rĩthũkagia cira wa ũrĩa mũthingu.Na ndũkanahinyĩrĩrie mũndũ wa kũngĩ, nĩ gũkorũo nĩmũũĩ ũrĩa ngoro ya mũndũ ũrĩa ũikarĩte bũrũri ũtarĩ wao ĩiguaga, kuona atĩ o na inyuĩ nĩmwaikarĩte bũrũri ũtarĩ wanyu o kũu Misiri.Handaga irio mĩgũnda ya bũrũri waku mĩaka ĩtandatũ, na ũgethe irio ciothe iria ciumĩtie mĩaka ĩo;no mwaka wa mũgwanja nĩũkareka ĩhurũke ĩruĩre, nĩguo andũ arĩa athĩni maakanĩtie nawe monage gĩa kũrĩa; nacio irio iria maatigia irĩagwo nĩ nyamũ cia werũ. O ũguo noguo ũgekaga mũgũnda waku wa mĩthabibu o naguo, o na wa mĩtamaiyũ.Ningĩ nĩ mĩthenya ĩtandatũ ũkarutaga wĩra waku, na mũthenya wa mũgwanja ũkahurũka, nĩ getha ndegwa yaku na ndigiri ihurũkage, o na ningĩ nĩ getha mũrũ wa ngombo yaku ya mũirĩtu, na mũgeni ũrĩa wĩ gwaku mũciĩ, manogokage.Na rĩrĩ, maũndũ marĩa mothe ndĩmwĩrĩte-rĩ, mamenyagĩrĩrei; na mũtikanagwete marĩĩtwa ma ngai ingĩ, kana maiguwo makĩgwetwo na kanua gaku.Atĩrĩrĩ, nĩ mahinda matatũ o mwaka ũgatua ma gĩathĩ gĩa kũndirikana.Gĩathĩ kĩa mbere-rĩ, nĩ kĩa mĩgate ĩrĩa ĩtarĩ mĩimbie; nĩ matukũ mũgwanja ũkarĩaga mĩgate ĩo ĩtarĩ mĩimbie, o ta ũrĩa ndagwathire, na gĩathĩ kĩu kĩgĩage mweri wa Abibu o ta ũrĩa gwatuirũo (nĩ gũkorũo mweri ũcio nĩguo mwoimire Misiri); na mbere yakwa hatikanoneke mũndũ o na ũrĩkũ wĩ moko matheri.Gĩathĩ kĩrĩa kĩngĩ nĩ imatha rĩa irio cia mũro wa mbere, iria wahandire mũgũnda waku; o Nakĩo kĩrĩa kĩngĩ nĩ kĩa igetha rĩa irio ciothe ciitwo makũmbĩ, mwaka ũgĩthiĩ gũthira, o hĩndĩ ĩrĩa ũkũgetha irio cia mĩgũnda ĩrĩa ũrutaga wĩraNĩ mahinda matatũ o mwaka arũme othe thĩinĩ wanyu marĩthiaga kwĩonania mbere ya Mwathani Jehova.Ndũkanathenganĩrĩrie mũgate mũimbie na thakame ya igongona rĩakwa, o na kana ũreke maguta ma gĩathĩ gĩakwa matigare maraare makinyie rũcinĩMaciaro ma mbere ma irio cia mũro wa mbere cia mĩgũnda yaku, ũrĩmatwaraga nyũmba ya Jehova Ngai waku. Na ningĩ-rĩ, ndũkanaruge kori na iria rĩa nyina.Atĩrĩrĩ, nĩngũrekia mũraika agũtongorie, na akũmenyagĩrĩre njĩra-inĩ ũgĩthiĩ, agũkinyie kũndũ kũrĩa ngũthondekeire.Menyagĩrĩrai mũno ũhoro wake, na mũiguage mũgambo wake, na mũtikamũrakarie nĩ gũkorũo mwaagarara watho, ndakamuohera nĩ ũndũ rĩĩtwa rĩakwa rĩĩ thĩinĩ wake.No rĩrĩ, ũngĩigua mũgambo wake na ma, na wĩkage ũrĩa wothe njugaga-rĩ, nĩndĩrĩtuĩkaga thũ ya thũ ciaku, o na nduĩke mũmuku wa amuku aku.Nĩ gũkorũo mũraika wakwa nĩegũkũgĩa mbere, agũkinyie mabũrũri ma Aamori, na Ahiti, na Aperizi, na Akanaani, na Ahivi, o na Ajebusi, na nĩngamanina.Ndũkanainamĩrĩre ngai ciao ũcihoe, kana ũcitungatĩre, kana wĩke ũndũ o na ũmwe ũkoniĩ ngai icio, no rĩrĩ, nĩũgacing’aũranagia biũ, nacio itugĩ ciao cia kũhoyũo ũciunange tũcunjĩ.Jehova Ngai wanyu nowe inyuĩ mũgatungatĩra, nake nĩakarathima irio cianyu, o na maĩ marĩa mũkanyuaga; na nĩngamwehereria mĩrimũ yume thĩinĩ wanyu.Bũrũri waku-rĩ, gũtikoneka nda o na ĩmwe ĩkũhuna, kana ĩgũthata o namo matukũ marĩa wee waathĩrĩirio gũtũũra muoyo-rĩ, nĩngamahingia.Nĩngatũma ũhoro wakwa ũrĩa ũguoyohanagia ũkũgĩage mbere, na nĩnganyaririthia ndũrĩrĩ ciothe iria ũgakinya gwacio, na ndũme thũ ciaku ciothe ikũhutatĩre ciũre.Ningĩ nĩngarekia magi me mbora, mathiage kũu mbere yaku, makaingate Ahivi, na Akanaani, o na Ahiti, makweherere.Na rĩrĩ, ndikamaingata makweherere mwaka o ro ũmwe, nĩ getha hihi bũrũri ndũgatigwo ũkirĩte ihooru, nacio nyamũ cia werũ ciingĩhe kuo mũno ikũnyarirage.No rĩrĩ, ngamaingata hanini, o hanini, nĩguo makweherere, o nginya hĩndĩ ĩrĩa mũgakorũo mũingĩhĩte a kũgaya bũrũri ũcio.Naguo mũhaka wa bũrũri waku, ngaũrutia o Iria Itune, ndĩũkinyie o iria-inĩ rĩa Afilisti, ningĩ ndĩũrutie werũ-inĩ ndĩũkinyie o Rũũĩ rũa Farati nĩ ũndũ-rĩ, andũ arĩa matũũraga bũrũri ũcio nĩngamarekereria ndĩmaneane moko-mĩ manyu, nawe nĩũkamaingata makweherere.Mũtikanagĩe kĩrĩkanĩro o na kĩrĩkũ nao, kana kĩrĩkanĩro na ngai ciao.Andũ acio matikanatũũre bũrũri waku, nĩguo matigatũme ũnjĩhie nĩ ũndũ ũngĩgatungatĩra ngai ciao, ũndũ ũcio ndũrĩ hingo ũtagakũgucĩrĩria wagane.Ningĩ akĩĩra Musa atĩrĩ, Ambata ũũke he Jehova, na mũũke na Haruni, na Nadabu, na Abihu, o na athuri mĩrongo mũgwanja a Isiraeli, na mũinamĩrĩre mũhoe mwĩ haraya;na Musa wiki nowe ũgũũka gũkuhĩhĩria Jehova; acio angĩ-rĩ, nĩmatige kũmũkuhĩhĩria, o nakĩo kĩrĩndĩ kĩrĩa kĩngĩ gĩtige kwambatania na Musa.Nake Musa agĩthiĩ akĩhe andũ mohoro macio mothe aaheetwo nĩ Jehova, o na matuĩro marĩa marĩrũmagĩrĩrũo nĩo cira-inĩ; nao andũ magĩĩtĩkanĩria othe hamwe o ta mũndũ ũmwe, makiuga atĩrĩ, Maũndũ macio mothe Jehova oigĩte-rĩ, nomo tũrĩĩkaga.Nake Musa akĩandĩka mohoro macio mothe ma Jehova, na akĩroka gũũkĩra rũcinĩ tene, agĩaka kĩgongona kĩanda-inĩ gĩa kĩrĩma kĩu, na akĩhanda itugĩ ikũmi na igĩrĩ, o ta ũrĩa mĩhĩrĩga ĩo ikũmi na ĩĩrĩ ya ciana cia Isiraeli yatariĩ.Ningĩ akĩrekia aanake amwe a ciana cia Isiraeli, nao magĩthiĩ makĩruta mahaki ma njino, na magĩthĩnja ndegwa, ituĩke magongona ma ũiguano ma kũrutĩrũo Jehova.Nake Musa akĩgayania thakame yacio kerĩ; ĩmwe akĩmĩĩkĩra mbakũri-inĩ, nayo ĩrĩa ĩngĩ akĩmĩminjaminja kĩgongona igũrũ.Agĩcoka akĩoya ibuku rĩa kĩrĩkanĩro, akĩrĩthomera andũ othe monganĩte, makĩĩiguĩra, nao makiuga atĩrĩ, Maũndũ macio mothe Jehova oigĩte-rĩ, nomo tũrĩĩkaga, na nĩtũgwathĩka.Ningĩ Musa akĩoya thakame, akĩmĩminjaminjĩria andũ acio, akiugaga ũũ: Atĩrĩrĩ, ĩno nĩyo thakame ya kĩrĩkanĩro kĩrĩa Jehova aarĩkanĩra na inyuĩ gĩkoniĩ ciugo icio ciothe.Thutha wa ũguo Musa akĩambata marĩ na Haruni, na Nadabu, na Abihu, o na athuri mĩrongo mũgwanja a Isiraeli,nao makĩĩonera Ngai wa Isiraeli; naho harĩa aakinyĩte na magũrũ make, haahaanaga o ta arĩ kwarũo haarĩtwo mahiga ma yakuti ya bururu, naho haatherete o gũthera o ta matu marĩa mairũ mo mene.Nao anene acio a ciana cia Isiraeli ndaigana kũmeka ũũru; tondũ nĩmonire Ngai, na magĩcoka kũrĩa na kũnyua.Nake Jehova akĩĩra Musa atĩrĩ, Ambata ũũke harĩ niĩ kĩrĩma-inĩ, ũikarange ho, na niĩ ngũnengere ihengere cia mahiga, na ngũhe watho na maathani marĩa nyandĩkĩte, nĩguo ũmarutage andũ.Nake Musa agĩũkĩra, me na Joshua ũrĩa mũmũtungatĩri, agĩkĩambata kĩrĩma-inĩ kĩa Ngai;agĩtiga era athuri atĩrĩ, Ikaragai haha mũtweterere, o nginya rĩrĩa tũgacoka kũmũkora. Na atĩrĩrĩ, Haruni na Huri me hamwe na inyuĩ mũndũ o wothe ũrĩa ũrĩgĩaga na cira nĩathiage harĩ o.Musa agĩgĩcoka akĩambata kĩrĩma-inĩ kĩu, narĩo itu rĩgĩkĩhumba.Naguo riri wa Jehova ũkĩiyũra kĩrĩma-inĩ kĩu gĩa Sinai igũrũ, narĩo itu rĩu rĩgĩikara mĩthenya ĩtandatũ rĩkĩhumbĩte; na mũthenya wa mũgwanja Jehova, arĩ itu-inĩ rĩu thĩinĩ, agĩĩta Musa.Naguo riri wa Jehova ũrĩ o igũrũ gacũmbĩrĩ ga kĩrĩma kĩu ũkĩonwo nĩ ciana cia Isiraeli-rĩ, wahaanaga ta mwaki wa kũninana.Nake Musa agĩtonya gatagatĩ-inĩ ga itu rĩu thĩinĩ, agĩthiĩ kĩrĩma igũrũ, agĩgĩikara kĩrĩma-inĩ kĩu igũrũ matukũ mĩrongo ĩna, mũthenya o na ũtukũ.Jehova agĩkĩaria na Musa, akĩmwĩra atĩrĩ,Arĩria ciana cia Isiraeli, ũciĩre i’hothere indo imwe ciacio cia kũndutĩra; mũndũ o wothe ũrĩa ũkũigua ngoro yake ĩkĩenda kũndutĩra kĩndũ-rĩ, mwĩtagiei mũhothi wakwa.Nacio indo iria ũrĩhothithagia kũrĩ cio cia kũndutĩra nĩ ici, nĩ thahabu, na betha, o na icango,na ndigi cia rangi wa bururu, na wa zambarau, na wa gakarakũ, na gatani ĩrĩa njega, o na ngore cia mbũri;na njũa cia ndũrũme itoboketio rangi-inĩ igatunĩha, o na njũa cia pomboo, na mbaũ cia mũtĩ ta mũgaa,na maguta ma gwakio, na mahuti manungi wega ma gwĩkĩrũo maguta-inĩ ma gũitanĩrĩrio, o na ma gũthondeka ũbumba ũrĩa ũnungaga wega;na tũhiga tũrĩa twĩtagwo onigithi, o na tũhiga tũngĩ twa gũthecererũo ebodi-inĩ, o na gakuo-inĩ ga gĩthũri kĩa mũthĩnjĩri-Ngai ũrĩa mũnene;ma’thondekere handũ haamũre ha gũikara nĩ getha njikarage thĩinĩ wao.Na rĩrĩ, o ta ũrĩa maũndũ mothe matariĩ marĩa ngũkuonia ma ũrĩa gĩikaro kĩu gĩgaikara, o na ma ũrĩa indo cia gwĩkĩrũo kuo thĩinĩ igaikara-rĩ, ũguo noguo ũgathondeka.Nĩmagathondeka ithandũkũ rĩa mbaũ cia mũtĩ ta mũgaa; na kũraiha kwarĩo gũtuĩke mĩkono ĩĩrĩ na nuthu, na kwarama kwarĩo gũtuĩke mũkono ũmwe na nuthu, na kũraiha na igũrũ kwarĩo gũtuĩke mũkono ũmwe na nuthu.Nawe nĩũkarĩĩkĩra thahabu ĩrĩa therie mũno mbarĩ ciothe, ũrĩĩkĩre thĩinĩ o na igũrũ; na ũrĩrigicĩrie mĩena yothe mũnyamũ wa thahabu mĩthia-inĩ yarĩo ya igũrũ.Ũcoke ũthondeke icũhĩ inya cia thahabu, ũciĩkĩre magũrũ-inĩ mana marĩo; nacio icũhĩ icio-rĩ, igĩrĩ igĩe mwena ũmwe, na igĩrĩ igĩe mwena ũrĩa ũngĩ warĩo.Ningĩ wacũhie mĩtĩ mĩraya ya mũthemba ta mũgaa, ũmĩĩkĩre thahabu igũrũ guothe,na mĩtĩ ĩo mĩraya ũmĩtonyie icũhĩ-inĩ icio irĩ mĩena-inĩ ya ithandũkũ rĩu, nĩguo rĩkuuagwo nayo.Mĩtĩ ĩo mĩraya-rĩ, nĩĩgaikaraga o icũhĩ-inĩ cia ithandũkũ rĩu, na ndĩkarutagwo.Naguo ũira ũrĩa ngakũhe ũwĩkĩre ithandũkũ-inĩ rĩu thĩinĩ.Ningĩ ũthondeke gĩikaro-gĩa-tha na thahabu ĩrĩa therie mũno; kũraiha gwakĩo gũtuĩke mĩkono ĩĩrĩ na nuthu, na kwarama gwakĩo gũtuĩke mũkono ũmwe na nuthu;ũcoke ũthondeke makerubi merĩ ma thahabu, ũmature, mekĩrũo mĩthia-inĩ yerĩ ya gĩikaro-kĩu-gĩa-tha,ũthondeke kerubi ĩmwe ĩikare mũthia ũmwe, nayo kerubi ĩrĩa ĩngĩ ĩikare mũthia ũrĩa ũngĩ; na makerubi macio matuĩke kĩndũ o ro kĩmwe na gĩikaro-kĩu-gĩa-tha manyitaine nakĩo mĩthia-inĩ yakĩo.Namo makerubi macio matambũrũkie mathagu mamo na igũrũ, mahumbe gĩikaro-gĩa-tha namo maroranĩtie mothiũ, namo mothiũ ma makerubi macio maikare marorete gĩikaro-kĩu-gĩa-tha.Nakĩo gĩikaro-kĩu-gĩa-tha ũkĩigĩrĩre igũrũ rĩa ithandũkũ rĩu, na ithandũkũ-inĩ rĩu thĩinĩ wĩkĩre ũira ũrĩa ngakũhe.Hau nĩho ngacemanagia nawe, ndĩ igũrũ rĩa gĩikaro-gĩa-tha, gatagatĩ ka makerubi macio merĩ me igũrũ rĩa ithandũkũ rĩa ũira, twaranĩrie nawe maũndũ mothe marĩa ngagwatha nĩ ũndũ wa ciana cia Isiraeli.Ningĩ nĩũgathondeka metha ya mbaũ cia mũtĩ ta mũgaa, kũraiha kwayo gũtuĩke mĩkono ĩĩrĩ, na kwarama kwayo gũtuĩke mũkono ũmwe, o na kũraiha na igũrũ kwayo gũtuĩke mũkono ũmwe na nuthu.Ũcoke ũmĩĩkĩre thahabu ĩrĩa therie mũno igũrũ rĩayo guothe, na ũmĩrigicĩrie mĩena yothe mũnyamũ wa thahabu.O na ningĩ ũmĩĩkĩre kabaũ gaceke mĩena yothe kamĩrigicĩrie; nako kaarame o ta ũrĩa rũhĩ rũaramĩte, ningĩ kabaũ kau gaceke ũgekĩre mũnyamũ wa thahabu igũrũ rĩako guothe.Ũcoke ũmithondekere icũhĩ inya cia thahabu, ũciĩkĩre mĩthia-inĩ yayo yothe ĩna ya igũrũ.Nacio icũhĩ icio ikuhanĩrĩrie na kabaũ kau gaceke karigicĩirie metha, ituĩke handũ ha gũtonyagio mĩtĩ ĩrĩa mĩraya ya gũkuuaga metha ĩo.Nayo mĩtĩ ĩo mĩraya ũmĩacũhie ya mũthemba ta mũgaa, nĩguo metha ĩkuuagwo nayo, ũcoke ũmĩhumbe igũrũ guothe na thahabu.Ningĩ ũcoke ũthondeke thani ciayo, o na iciko ciayo, o na ikobo, o na mbakũri ciayo cia gũitaga kĩrĩa gĩkũrutwo gĩa kũnyuwo, nacio indo icio ciothe ũcithondeke na thahabu ĩrĩa therie mũno.Na rĩrĩ, igũrũ rĩa metha ĩo-rĩ, njigagĩra mĩgate ĩrĩa ĩkaigagwo mbere yakwa o hĩndĩ ciothe.Ningĩ ũcoke ũthondeke mũtĩ wa kũigĩrĩrũo matawa na thahabu ĩrĩa therie mũno; naguo mũtĩ ũcio ũtuĩke wa gũturũo, gĩtina kĩaguo hamwe na mũtĩ waguo o ro ũguo; ningĩ ikombe ciaguo na ikonyo ciaguo, o na mahũa maguo-rĩ, ciothe ithondekwo irĩ kĩndũ o ro kĩmwe inyitaine naguo.Nĩ wega hagĩe honge ithathatũ ciumĩte mĩena-inĩ yaguo; honge ithatũ cia mũtĩ wa kũigĩrĩrũo matawa ciume mwena ũmwe, nacio honge iria ingĩ ithatũ cia mũtĩ ũcio wa kũigĩrĩrũo matawa ciume mwena ũrĩa ũngĩ waguo;ningĩ rũhonge-inĩ rũmwe hagĩe ikombe ithatũ itariĩ ta mahũa ma mũrothi, o ihũa na gĩkonyo kĩarĩo, ningĩ rũhonge-inĩ rũrĩa rũngĩ hagĩe ikombe ithatũ itariĩ ta mahũa ma mũrothi, o ihũa na gĩkonyo kĩarĩo; honge icio ciothe ithathatũ ciumĩte mũtĩ-inĩ ũcio wa kũigĩrĩrũo matawa ithondekwo o ũndũ ũmwe.O naguo mũtĩ-inĩ ũcio wa kũigĩrĩrũo matawa guo wene hagĩe ikombe inya itariĩ ta mahũa ma mũrothi, hamwe na mahũa na ikonyo ciamo;ningĩ hagĩe gĩkonyo kĩmwe kĩgwatanĩtie honge igĩrĩ; nakĩo gĩtuĩke o ro kĩmwe na mũtĩ ũcio; o ũguo taguo hagĩe gĩkonyo o kĩmwe kĩngĩ kĩgwatanĩtie honge ingĩ igĩrĩ, nakĩo gĩtuĩke o ro kĩmwe na mũtĩ ũcio; o na ningĩ-rĩ, hacoke hagĩe gĩkonyo kĩmwe kĩngĩ o ro ũguo, kĩgwatanĩtie honge igĩrĩ, o nakĩo kĩu gĩtuĩke o ro kĩmwe na mũtĩ ũcio wa kũigĩrĩrũo matawa; ũhoro wa honge icio ithathatũ ciumĩte mũtĩ-inĩ ũcio wa kũigĩrĩrũo matawa ũgĩtuĩke o ũguo.Na rĩrĩ, ikonyo ciaguo, o na honge ciaguo inyitane irĩ o kĩndũ kĩmwe naguo, naguo mũtĩ ũcio wa kũigĩrĩrũo matawa wothe ũgakorũo ũthondeketwo na thahabu ĩrĩa theru mũno ĩturĩtwo.Ningĩ ũthondeke matawa maguo, mũgwanja, namo matawa macio maakagio, nĩ getha ũtheri wamo waarage harĩa hang’ethanĩire naguo.Naguo mwĩhato waguo, o na thani cia mũrarĩ wa ndambĩ ciaguo, icio cierĩ ithondekwo na thahabu ĩrĩa therie mũno.Ningĩ mũtĩ ũcio na indo ciothe ciaguo, ithondekwo na thahabu ĩrĩa therie mũno, nayo ĩgĩthimwo-rĩ, ũritũ wayo ũtuĩke taranda ĩmwe.Na ũmenyerere ũcithondeke o ta ũrĩa mũhianĩre wacio ũtariĩ, ũrĩa wonetio wĩ kĩrĩma igũrũ.O na ningĩ nĩũgathondeka gĩikaro kĩgĩe na matama ikũmi macunjurĩtio, na mathondekwo na gatani ya ndigi njeke ciogothetwo, na ndigi cia rangi wa bururu, na wa zambarau, o na wa gakarakũ, na magemio na mĩhianano ya makerubi ĩtumanĩtio namo nĩ mũndũ mũũhĩgĩrĩru wĩra ũcio.Naguo ũraihu wa tama o tama ũtuĩke mĩkono mĩrongo ĩĩrĩ na ĩnana, na kwarama kwaguo gũtuĩke mĩkono ĩna; namo matama macio mothe maiganane na mĩena yothe.Matama matano-rĩ, nĩmanyitithanio hamwe, maturumithanio, na macio mangĩ matano manyitithanio hamwe, maturumithanio o ro ũguo.Ningĩ ũgakundĩkĩrĩra ciana cia ndigi cia rangi wa bururu, ũciĩkĩre mwena-inĩ wa tama wa mbere ũũrutĩtie mũthia-inĩ wa harĩa matama mekũnyitithanĩrio; o na ningĩ wĩke o ta ũguo mũthia-inĩ wa tama wa kerĩ ũrĩa ũrigĩtie na nja o handũ harĩa ũkũnyitithanĩrio na ũrĩa ũngĩ.Ũgakundĩka ciana mĩrongo ĩtano cia ndigi ũciĩkĩre tama-inĩ ũmwe; o na ũkundĩke ciana ingĩ mĩrongo ĩtano cia ndigi, ũciĩkĩre mwena-inĩ wa tama ũcio ũngĩ wa kerĩ harĩa ũkũnyitithanĩrio na ũrĩa ũngĩ; nacio ciana icio ciikare iringaine.Ningĩ ũcoke ũthondeke ngathĩka mĩrongo ĩtano cia thahabu ũnyitithanie matama macio, nĩguo gĩikaro kĩu gĩtuĩke kĩndũ o ro kĩmwe.Ningĩ ũgathondeka matama ma gũcunjurio ma ngore cia mbũri matuĩke hema ya kũhumba gĩikaro kĩu; ũmathondeke ikũmi na ũmwe.Na rĩrĩ, ũraihu wa tama o tama nĩũtuĩke mĩkono mĩrongo ĩtatũ, na kwarama gwa tama o tama gũtuĩke mĩkono ĩna; namo matama macio ikũmi na ũmwe maiganane na mĩena yothe.Matama matano-rĩ, nĩũkamanyitithania meikarie mwanya, namo marĩa mangĩ matandatũ ũkamanyitithania o ro ũguo, meikarie mwanya; naguo tama wa ĩtandatũ ũkaũthunanĩra mwena wa na mbere wa hema.Ningĩ ũgakundĩkĩrĩra ciana mĩrongo ĩtano cia ndigi, ũciĩkĩre mũthia-inĩ wa tama handũ harĩa matama mekũnyitithanĩrio; o na ũkundĩkĩrĩre ciana ingĩ mĩrongo ĩtano ũciĩkĩre mũthia-inĩ wa tama wa kerĩ harĩa ũkũnyitithanĩrio na ũrĩa ũngĩ.Ũcoke ũthondeke ngathĩka mĩrongo ĩtano cia gĩcango ũcitonyie ndigi-inĩ cia ciana icio ngundĩke ũnyitithanie matama macio, nĩ getha hema ĩo ĩtuĩke kĩndũ o ro kĩmwe.Nakĩo gĩcunjĩ kĩa matama macio ma hema ĩo kĩrĩa kĩraiharaihu gũkĩra harĩa gĩikaro kĩu gĩakinya, o kĩu gĩgũikara gĩcunjurĩte na mwena wa thutha-rĩ, nĩkĩrekwo gĩcunjure o ro ũguo na kũu thutha wa gĩikaro.Naguo mũkono ũmwe wa matama ma mwena ũmwe, o na mũkono ũmwe wa mwena ũcio ũngĩ, nayo nĩ ya icunjĩ cia matama iria itigarĩte nĩ ũndũ wa ũrĩa tama wa hema ũraihĩte, icio-rĩ, nĩciikare icunjurĩte mĩena-inĩ ya gĩikaro kĩu mwena ũyũ, o na mwena ũrĩa ũngĩ, nĩ getha kĩhumbwo nĩcio.Ningĩ ũcoke ũthondekere hema ĩo kĩandarũa kĩa njũa cia ndũrũme, itoboketio rangi-inĩ igatunĩha, gĩa kũmĩhumbĩra o na ũthondeke kĩandarũa kĩngĩ kĩa njũa cia pomboo, gĩa gwĩkĩrũo igũrũ rĩa kĩu kĩngĩ.Ningĩ ũgaatũra mbaũ cia gwaka gĩikaro kĩu cia mũtĩ ta mũgaa, cia kũrũgamagio na igũrũ.Na kũraiha kwa rũbaũ, o rũbaũ, gũtuĩke mĩkono ikũmi; na kwarama gwacio, o rũbaũ, gũtuĩke mũkono ũmwe na nuthu.Ningĩ o rũbaũ rũgĩe na tũng’ote twĩrĩ twa kũnyitithania mbaũ icio; ũguo nĩguo ũgathondeka mbaũ ciothe cia gĩikaro kĩu.Nacio mbaũ cia mwena wa gũthini wa gĩikaro kĩu, o ũcio ũrorete na kũu gũthini, ũcithondeke mĩrongo ĩĩrĩ.Ningĩ ũcoke ũthondeke makinya ma betha mĩrongo ĩna, ma kũgĩa na thĩ ya mbaũ icio mĩrongo ĩĩrĩ, hagĩe makinya merĩ ma kũigĩrĩrũo rũbaũ rũmwe, nĩ getha tũng’ote tũu twĩrĩ twa kũnyitithania tũtonyagio thĩinĩ wamo, o na hagĩe makinya mangĩ merĩ ma kũigĩrĩrũo rũbaũ rũrĩa rũngĩ rũa kerĩ nĩ getha tũng’ote twaruo twa kũrũnyitithania tũtonyagio thĩinĩ wamo.Ningĩ mwena ũrĩa ũngĩ wa gĩikaro kĩu, o ũrĩa ũrorete gathigathini, ũgĩe mbaũ ingĩ mĩrongo ĩĩrĩ,hamwe na makinya ma cio mĩrongo ĩna ma betha; o makinya merĩ ma kũigĩrĩrũo rũbaũ rũmwe, o na makinya mangĩ merĩ ma kũigĩrĩrũo rũbaũ rũrĩa rũngĩ.Ningĩ mwena wa na thutha wa gĩikaro kĩu, ũrĩa ũrorete ithũĩro, ũkaũthondekera mbaũ ithathatũ.Ningĩ ũgathondeka mbaũ igĩrĩ cia gwĩkĩrũo tuune-inĩ twerĩ twa na kũu thutha wa gĩikaro kĩu,irutio o mũhuro irĩ o igĩrĩ igĩrĩ, ithiĩ inyitithanĩtio o ro ũguo ciambatanie ikinyĩre gĩcũhĩ kĩrĩa kĩrĩ o igũrũ mũno gĩa koine-inĩ; nacio mbaũ icio cierĩ ũgacithondeka o ro ũguo, ituĩke cia tuune tũu twerĩ,handũ hau hagĩe mbaũ inyanya na makinya ma cio ma betha ikũmi na matandatũ, o makinya merĩ ma kũigĩrĩrũo rũbaũ rũmwe, o na mangĩ merĩ ma kũigĩrĩrũo rũbaũ rũrĩa rũngĩ.Ningĩ ũcoke ũthondeke mĩgamba ya mĩtĩ ta mũgaa; ĩtano yayo ĩtuĩke ya kũnyita mbaũ cia mwena ũmwe wa gĩikaro kĩu,o na ĩngĩ ĩtano ya kũnyita mbaũ cia mwena ũrĩa ũngĩ wakĩo; na hacoke hagĩe mĩgamba ĩngĩ ĩtano ya kũnyita mwena wa na thutha wa gĩikaro kĩu, o ũrĩa ũrorete ithũĩro.Naguo mũgamba wa gatagatĩ, o ũcio ũgwĩkĩrũo gatagatĩ ka mbaũ icio irũngiĩ, ũtuĩkanĩrie gatagatĩ gacio, ũkinye mũthia ũyũ, na ũrĩa ũngĩ.Nacio mbaũ icio irũngiĩ ciothe ũgacihumba igũrũ guothe na thahabu, na icũhĩ ciacio, iria igũtonyio mĩgamba, ũcithondeke cia thahabu, ningĩ o nayo mĩgamba ũmĩhumbe igũrũ guothe na thahabu.Nakĩo gĩikaro kĩu ũgagĩaka o ta ũrĩa mũthondekere wakĩo ũrĩa wonetio kĩrĩma-inĩ watariĩ.Ningĩ ũgatuma gĩtama gĩa kũhakania na ndigi cia rangi wa bururu, na wa zambarau, na wa gakarakũ, o na gatani ya ndigi njeke ciogothetwo; na kĩgemio na mĩhianano ya makerubi ĩtumanĩtio nakĩo nĩ mũndũ mũũhĩgĩrĩru wĩra ũcio.Na rĩrĩ, nĩũgagĩcuuria itugĩ-inĩ inya cia mũtĩ ta mũgaa, ihumbĩtwo igũrũ guothe na thahabu; na ciĩkĩrũo tũhocio twa thahabu, o na itonyio makinya-inĩ mana ma betha.Nakĩo gĩtama kĩu gĩa kũhakania ũgagĩcuuria mũhuro wa mũhari ũrĩa ũrĩ ngathĩka, narĩo ithandũkũ rĩa ũira ũrĩtonyie na kũu mbarĩ ĩrĩa ĩngĩ ya gĩtama kĩu, nakĩo gĩtama kĩu kĩmũhakanĩrie handũ harĩa hatheru, o na harĩa hangĩ hatheru mũno makĩria.Ningĩ gĩikaro-gĩa-tha ũgakĩigĩrĩra igũrũ rĩa ithandũkũ rĩa ũira, o handũ hau hatheru mũno thĩinĩ.Nayo metha ũmĩige mwena wa na nja wa gĩtama kĩu gĩa kũhakania, naguo mũtĩ wa kũigĩrĩrũo mataa ũũige mwena-inĩ wa gĩikaro ũrĩa ũrorete gũthini ũng’ethanĩire na metha; o nayo metha yo nyene ũmĩige mwena ũrĩa ũrorete gathigathini.Naguo mũromo-inĩ wa Hema-rĩ, ũgacuuria tama ũngĩ wa kweheheragio ũthondeketwo nĩ mũndũ mũũhĩgĩrĩru ũtumi wa ndigi cia rangi wa bururu, na wa zambarau, na wa gakarakũ, o na gatani ya ndigi njeke ciogothetwo.Ningĩ tama ũcio wa kweheheragio ũũthondekere itugĩ ithano harĩa ũrĩhocagio, nacio ituĩke cia mũtĩ ta mũgaa, na ũcihumbe igũrũ guothe na thahabu; na tũhocio twacio tũtuĩke twa thahabu, na ũcithondekere makinya matano ma gĩcango.Nakĩo kĩgongona-rĩ, nĩũgagĩthondeka na mbaũ cia mũtĩ ta mũgaa, na kũraiha gwakĩo gũtuĩke mĩkono ĩtano, o nakuo kwarama gwakĩo gũtuĩke mĩkono ĩtano; mĩena yothe ya kĩgongona kĩu ĩiganane, gĩtuĩke gĩĩ thikwea, nakuo kũraiha na igũrũ gwakĩo gũtuĩke mĩkono ĩtatũ.Ningĩ hĩa ciakĩo ũcithondeke igũrũ tuune-inĩ tuothe tũna twakĩo, nacio hĩa icio ituĩke kĩndũ o ro kĩmwe nakĩo; na ũkĩhumbe igũrũ guothe na gĩcango.Ningĩ ũgĩthondekere nyũngũ cia kũrutaga mũhu wakĩo, na ihakũri ciakĩo, na mbakũri ciakĩo, na njibe ciakĩo, o na ngĩo ciakĩo cia mwaki; indo ciothe cia kĩgongona-rĩ, ũgacithondeka na gĩcango gĩtheri.Ningĩ ũgĩthondekere kĩrũgara gĩa gĩcango, na ũgĩĩkĩre icũhĩ inya cia gĩcango tuune-inĩ tũna twakĩo.Ũcoke wĩkĩre kĩrũgara kĩu mũhurahuro wa mũnyamũ ũrĩa ũrigicũkĩte kĩgongona na kũu thĩ, gĩcoke kĩambate gĩkinye o igũrũ gatagatĩ ga kĩgongona.Ningĩ wacũhĩrie kĩgongona kĩu mĩtĩ mĩraya ya mũthemba ta mũgaa, na ũmĩhumbe igũrũ guothe na gĩcango.Nayo mĩtĩ ĩo mĩraya ĩtonyio icũhĩ-inĩ, ĩikarage mĩena-inĩ yerĩ ya kĩgongona kĩu hĩndĩ ĩrĩa gĩgũkuuwo.Ningĩ ũgathondeka kĩgongona kĩu na mbaũ mĩena yothe, nĩguo kĩgĩe irima gatagatĩ-inĩ gacio; o ta ũrĩa wonetio kĩrĩma-inĩ-rĩ, o ũguo noguo andũ magagĩthondeka.Ningĩ ũgathondeka handũ hatuĩke nja ya gĩikaro kĩu, nayo nja ĩo ĩirigwo na ciandarũa igetetwo cia gatani ya ndigi njeke ciogothetwo, nakuo kwarama kwa mũkĩgiĩ kwa iria igwĩkĩrũo mwena wa gũthini, ũcio ũrorete gũthini, gũtuĩke mĩkono igana;ningĩ mwena ũcio ũgĩe itugĩ mĩrongo ĩĩrĩ, na makinya ma cio mĩrongo ĩĩrĩ ma gĩcango na nĩngĩ atĩrĩ, tũhocio twa itugĩ icio, o natuo tũthanju twacio twa gũcinyitithania, tũtuĩke twa betha.O ũguo taguo mwena wa gathigathini ũwĩkĩre ciandarũa igetetwo; nakuo kwarama gwacio kwa mũkĩgiĩ gũtuĩke mĩkono igana nacio itugĩ cia mwena ũcio ituĩke mĩrongo ĩĩrĩ, na makinya ma cio mĩrongo ĩĩrĩ ma gĩcango; natuo tũhocio twa itugĩ icio, na tũthanju twacio twa gũcinyitithania tũtuĩke twa betha.Ningĩ hagĩe ciandarũa ingĩ igetetwo mwena wa ithũĩro, nakuo kwarama gwacio kwa mũkĩgiĩ gũtuĩke mĩkono mĩrongo ĩtano o ta ũrĩa nja ĩo yaramĩte; nacio itugĩ cia ciandarũa icio ituĩke ikũmi, o na makinya ma cio ikũmi.Nakuo kwarama kwa nja ĩo mwena wa irathĩro, o ũcio ũrorete irathĩro, gũtuĩke mĩkono mĩrongo ĩtano.Nakuo kwarama kwa mũkĩgiĩ gwa ciandarũa cia mwena ũmwe wa mũromo wa nja ĩo gũtuĩke mĩkono ikũmi na ĩtano, na itugĩ ciacio ithatũ, na makinya ma cio matatũ.O naguo mwena ũrĩa ũngĩ hagĩe ciandarũa ingĩ, nakuo kwarama gwacio kwa mũkĩgiĩ gũtuĩke mĩkono ikũmi na ĩtano, na itugĩ ciacio ithatũ, na makinya ma cio matatũ.Ningĩ mũromo-inĩ wa nja ĩo hagĩe tama wa kweheheragio, nakuo kwarama kwaguo gũtuĩke mĩkono mĩrongo ĩĩrĩ, naguo ũtumwo nĩ mũndũ ũrĩa mũũhĩgĩrĩru wĩra ũcio, aũtume na ndigi cia rangi wa bururu, na wa zambarau, na wa gakarakũ, na gatani ya ndigi njeke ciogothetwo. Nacio itugĩ ciaguo ituĩke inya, na makinya ma cio mana.Ningĩ itugĩ ciothe iria ikũrigicĩria nja ĩo inyitithanio na tũthanju twa betha, na tũhocio twacio tũtuĩke twa betha, na makinya ma cio matuĩke ma gĩcango.Na ũraihu wa nja ĩo ũtuĩke mĩkono igana, na kwarama kwayo gũtuĩke mĩkono mĩrongo ĩtano, na ĩrũngare o wega, naguo ũraihu wa rũirigo rũu rũayo wa na igũrũ ũtuĩke mĩkono ĩtano, naruo ruothe rũtuĩke rũa gatani ya ndigi njeke ciogothetwo; namo makinya maruo matuĩke ma gĩcango.Nacio indo ciothe iria irutagwo wĩra nacio rĩakĩro-inĩ rĩa hema ĩo, o na higĩ ciayo ciothe, o nacio higĩ ciothe iria irutagwo wĩra nacio hau nja yayo, icio ciothe igatuĩka cia gĩcango.Na rĩrĩ, atha ciana cia Isiraeli ikũrehere maguta makembu mũno ma ndamaiyũ hũre na mũũthĩ, nĩ ũndũ wa ũtheri, nĩ getha maakagio, hagĩe tawa ũgwakana hĩndĩ ciothe.Na rĩrĩ, nĩ Haruni na ariũ ake magatabarĩra ũndũ ũcio, nĩguo wĩkagwo mbere ya Jehova kuuma hwaĩ-inĩ nginya o rũcinĩ hema-inĩ-ya-gũtũnganwo thĩinĩ, mwena wa na nja wa gĩtama kĩrĩa gĩa kũhakania, o kĩu gĩcuurĩtio nyumĩrĩra ya ithandũkũ rĩa ũira; naguo ũndũ ũcio ũtuĩke kĩrĩra kĩa watho wa kũrũmagĩrĩrũo tene na tene njiaro-inĩ ciothe cia ciana cia Isiraeli.Na rĩrĩ, wĩreharehere Haruni mũrũ wa nyũkwa hakuhĩ nawe, hamwe na ariũ ake, ũmwamũranie na ciana cia Isiraeli, nĩguo andungatagĩre, anyite wĩra wa mũthĩnjĩri-Ngai, naguo ũguo nĩ ta kuuga Haruni, na ariũ ake Nadabu, na Abihu, na Eleazaru, na Ithamaru.Ningĩ ũtumithĩrie Haruni mũrũ wa nyũkwa nguo nyamũre cia kũmũnenehagia, o na cia kũmũthakaragia.Aria na andũ othe arĩa me na ũũgĩ ngoro, o arĩa njiyũrĩtie ngoro ya ũũgĩ, nĩguo matume nguo icio cia Haruni, nĩguo aamũrũo atherio, nĩ getha andungatagĩre wĩra-inĩ ũcio wa mũthĩnjĩri-Ngai.Nacio nguo iria andũ acio magatuma nĩ ici: nĩ gakuo ga gĩthũri, na ebodi, o na nguo ĩngĩ ndaya, na kanjũ ũrĩa ũgemetio wega wĩ marooro, na kĩremba kĩa mũtwe, o na mwĩhotoro; magagĩtumĩra Haruni, mũrũ wa nyũkwa, nguo nyamũre, me na ariũ ake, nĩ getha andungatagĩre wĩra-inĩ ũcio wa mũthĩnjĩri-Ngai.Nao makaruta wĩra ũcio na thahabu, na ndigi cia rangi wa bururu, na wa zambarau, na wa gakarakũ, o na gatani ya ndigi njeke ciogothetwo.Nayo ebodi makamĩtuma na ndigi cia thahabu, na cia rangi wa bururu, na wa zambarau, na wa gakarakũ, na gatani ya ndigi njeke ciogothetwo; naguo wĩra ũcio ũrutwo nĩ mũndũ mũũhĩgĩrĩru wĩra ũcio.Nĩ wega ebodi ĩo ĩkagĩa na ngwa igĩrĩ cia kũmĩnyitithanĩria ciande-inĩ, ĩgwatanio mĩthia yerĩ yayo nacio, nĩ getha ndamĩ ciayo cierĩ inyitane.Naguo mwĩhotoro wayo ũrĩa ũgemetio wega wa kũmĩnyitia wa igũrũ rĩayo, ũthondekwo o ũndũ ũmwe na ebodi ĩo yo nyene, na ũtumanĩrio nayo; ũtuĩke o wa ndigi cia thahabu, na cia rangi wa bururu, na wa zambarau, na wa gakarakũ, na gatani ya ndigi njeke ciogothetwo.Ningĩ woe tũhiga twĩrĩ twa onigithi, ũtũkurure igũrũ rĩatuo marĩĩtwa ma ciana cia Isiraeli;marĩĩtwa matandatũ ma cio makururũo kahiga-inĩ kamwe, namo marĩa maatigara matandatũ ũmakurure kahiga-inĩ kau kangĩ, o ta ũrĩa mathingataine iciarĩro-inĩ.Tũhiga tũu twerĩ nĩũgatũkururithia marĩĩtwa ma ciana cia Isiraeli o ta ũrĩa matariĩ, tũkururũo nĩ mũndũ mũũhĩgĩrĩru wĩra ũcio, na ningĩ tũkururũo o ta ũrĩa kanyamũ ga gwĩkĩra rũũri gekagwo; o na ũtwĩkĩre tũkonyo-inĩ tũgemie twa thahabu.Natuo tũhiga tũu twerĩ ũtwĩkĩre ngwa-inĩ icio igĩrĩ cia kũnyitithanĩria ebodi ĩo ciande-inĩ, nĩ getha tũhiga tũu tũtuĩke twa gũtũma ciana cia Isiraeli iririkanwo; nake Haruni athiage mbere ya Jehova akuuĩte marĩĩtwa ma cio me ciande-inĩ ciake cierĩ ma gũtũmaga iririkanagwo.Ningĩ ũgathondeka tũkonyo tũgemie twa thahabu,na irengeri igĩrĩ cia thahabu ĩrĩa therie mũno, ithondeketwo ta mĩhĩndo mĩceke mĩogothe; nacio irengeri icio itariĩ ta mĩhĩndo mĩogothe ũcinyitithanie na tũkonyo tũu tũgemie.Ningĩ ũgathondeka gakuo ga ituĩro rĩa cira ga gĩthũri; nako gathondekwo nĩ mũtumi mũũhĩgĩrĩru wĩra ũcio, ũgagathondekithia na ndigi cia thahabu, na cia rangi wa bururu, na wa zambarau, na wa gakarakũ, o na gatani ya ndigi njeke ciogothetwo, nĩguo gathiĩ o ũndũ ũmwe na ebodi.Nako gathunanĩrũo kerĩ, na kagĩe thikwea, na kũraiha gwako gũtuĩke irata rĩmwe, o nakuo kwarama gwako gũtuĩke o ro ũguo irata rĩmwe.Na ũgagathecerera tũhiga twa goro tũkonyo-inĩ twatuo ũtũnyitithanie nako, wĩkĩre mĩhari ĩna ya tũhiga tũu; mũhari wa mbere-rĩ, wĩkĩrũo kahiga ka wakiki ũrĩa mũtune, na ka yakuti ya ngoikoni, o na karĩa getagwo baregathu, tũu tũtuĩke twa mũhari ũcio wa mbere;o naguo mũhari wa kerĩ wĩkĩrũo kahiga ga thumarati, na ka yakuti ya rangi wa bururu, o na ka arimathi;o naguo mũhari wa gatatũ, wĩkĩrũo kahiga ka wakiki wa rangi wa bururu, na ka yacimu, na ka amethuthito;o naguo mũhari wa kana wĩkĩrũo kahiga ga thumarati ĩrĩa theru, na ka onigithi, o na ka njathibi. Ningĩ tũhiga tũu tũthecererũo tũkonyo-inĩ twa thahabu tũgemie, tũnyitithanio natuo.O natuo tũhiga tũu tũiganane na marĩĩtwa ma ciana cia Isiraeli tũtuĩke ikũmi na twĩrĩ, o ta ũrĩa marĩĩtwa ma cio maigana; na ningĩ tũhiga tũu tũkururũo o ta ũrĩa kanyamũ ga gwĩkĩra rũũri gekagwo; kahiga o kahiga thĩinĩ wa tũhiga tũu, gakururũo rĩĩtwa igũrũ rĩako, o ta ũrĩa marĩĩtwa ma mĩhĩrĩga ĩo ikũmi na ĩĩrĩ ya ciana cia Isiraeli matariĩ.Nako gakuo kau ga gĩthũri, ũgagathondekera irengeri itariĩ ta mĩhĩndo mĩceke, ciogothetwo cia thahabu therie mũno.Ningĩ ũgekĩra gakuo-inĩ kau icũhĩ igĩrĩ cia thahabu, ciĩkĩrũo mĩthia-inĩ yerĩ yako.Nacio irengeri icio cierĩ njogothe cia thahabu, ũgaciĩkĩra icũhĩ-inĩ icio cierĩ mĩthia-inĩ ya gakuo kau.O nayo mĩthia ĩrĩa ingĩ yerĩ ya irengeri icio njogothe, ũkamĩnyitithania na tũkonyo tũu twerĩ tũgemie, ũmĩĩkĩre ngwa-inĩ cia kũnyitithanĩria ebodi ciande-inĩ, o mwena wa na mbere wayo.O na ningĩ ũgathondeka icũhĩ ingĩ igĩrĩ cia thahabu, ũciĩkĩre mĩthia-inĩ yerĩ ya mĩena ya gakuo kau ga gwĩkĩrũo gĩthũri, o mwena ũrĩa ũng’ethanĩire na ebodi na thĩinĩ.O na ningĩ ũgathondeka icũhĩ o ingĩ igĩrĩ cia thahabu, ũciĩkĩre ngwa-inĩ icio cierĩ cia ebodi ĩo mũhurahuro wa icio ingĩ o mwena-inĩ wa na mbere wayo, hakuhĩ na inyitithanĩrio, igũrũ rĩa harĩa mwĩnyitio ũrĩa ũgemetio wega wa ebodi ũrĩ.Nako gakuo kau ga gĩthũri kanyitithanio na ebodi, inyitithanio na karũkwa ka rangi wa bururu, na ũndũ wa kuohania icũhĩ cia gakuo kau na iria itumĩrĩirũo ebodi-inĩ, nĩ getha karũkwa kau gaikarage kaigaigũrũ ka harĩa mwĩnyitio ũcio ũgemetio wega wa ebodi ũrĩ, o na gakuo kau ga gĩthũri gatigatigithanio na ebodi.Nake Haruni agĩthiĩ gũtonya handũ harĩa hatheru mũno, athiage akuuĩte marĩĩtwa ma ciana cia Isiraeli me gĩthũri-inĩ gĩake, gakuo-inĩ kau ga gũtuaga cira ga gĩthũri, nĩguo iririkanagwo nĩ Jehova hĩndĩ ciothe.Ningĩ ũgekĩra Urimu na Thumimu gakuo-inĩ kau ga gũtuaga cira, ga gĩthũri; nacio ciikarage irĩ gĩthũri-inĩ kĩa Haruni agĩthiĩ gũtonya mbere ya Jehova; ũguo noguo Haruni agathiaga mbere ya Jehova hĩndĩ ciothe akuuĩte ũhoro wa gũtuĩra ciana cia Isiraeli cira ũrĩ gĩthũri-inĩ gĩake.Nayo nguo ĩo ndaya ya kwĩhumbanĩrio na ebodi ũkamĩtũma ya rangi wa bururu yothe.Na igĩe irima gatagatĩ kayo rĩa gũtonyagĩria mũtwe, na ĩtumwo ĩrĩ o ũndũ ũmwe yothe; ningĩ ĩrigicĩrio gatamĩ irima-inĩ rĩu gatumanio nayo o ta ũrĩa irima rĩa nguo ya gĩthũri ya gwĩkĩrũo mbaara-inĩ ĩtariĩ, nĩ getha ndĩgatembũke.Na rĩrĩ, nĩũkamĩgemia mwena wa mũhuro wayo, ũmĩrigicĩrie mĩthia-inĩ guothe tũcunjura twa rangi wa bururu, na wa zambarau, o na wa gakarakũ, tũtariĩ ta matunda ma makomamanga; na ningĩ wĩkĩre njingiri cia thahabu gatagatĩ-inĩ gatuo ũrigicĩrie guothe,ũthiĩ ũkĩhakanagia o njingiri ĩmwe ya thahabu na ikomamanga rĩmwe, o njingiri ĩmwe ya thahabu na ikomamanga rĩmwe, irũmanĩrĩre o ro ũguo, irigicĩrie mwena wa mũhuro wa nguo ĩo ndaya.Nayo nguo ĩo ĩkehumbagwo nĩ Haruni akĩruta wĩra wake wa gũtungatĩra Jehova; nacio njingiri icio ciiguagwo ikĩgamba agĩtonya handũ harĩa hatheru mũno mbere ya Jehova, o na akiuma ho, nĩguo ndagakue.Ningĩ ũgathondeka gathuma ga thahabu therie mũno, ũgakurure igũrũ rĩako ciugo ici: ŨYŨ NĨWE MŨTHERU WAMŨRĨIRŨO JEHOVA; nacio ciugo icio ikururũo o ta ũrĩa kanyamũ ga gwĩkĩra rũũri gekagwo,ũgatumĩrĩre rũkwa-inĩ rũa rangi wa bururu, gaikare kĩremba-inĩ kĩa Haruni, mwena wa na mbere wa kĩremba kĩu gĩake.Nako gathuma kau gaikarage thiithi wake, nĩguo akuuage ũũru ũrĩa muoneku ũkoniĩ indo iria ciamũrĩtwo, iria ciana cia Isiraeli ciamũrĩire Ngai ituĩke iheo ciacio nyamũre; nako gatũũre gekĩrĩtwo thiithi wake hĩndĩ ciothe, nĩ getha iheo icio ciĩtĩkĩrĩkage nĩ Jehova irĩ mbere yake.Ningĩ kanjũ wa Haruni ũkaũtuma wĩ marooro wa gatani ĩrĩa njega; na ũmũthondekere kĩremba gĩa gatani ĩrĩa njega mũno; o na ũmũthondekĩthĩrie mwĩhotoro, ũthondekwo nĩ mũndũ ũrĩa mũũhĩgĩrĩru wĩra ũcio.O nao ariũ a Haruni ũkamathondekĩthĩria makanjũ, na mĩĩhotoro, o na ũmathondekĩthĩrie tũkũbia, nacio nguo icio ituĩke cia kũmanenehagia, o na cia kũmathakaragia.Na rĩrĩ, nguo icio nĩũgacihumba Haruni, mũrũ wa nyũkwa, na ariũ ake me hamwe nake; ũcoke ũmaitĩrĩrie maguta, ũmaamũre ũmatherie, nĩguo mandungatagĩre wĩra-inĩ ũcio wa athĩnjĩri-Ngai.Ningĩ ũmatumithĩrie thuruarĩ cia gatani cia kũhumbĩra njaga ya mĩĩrĩ yao; nacio thuruarĩ icio ciĩhumbagwo kuuma njohero-inĩ nginya ciero-inĩ;na ciĩhumbagwo nĩ Haruni na ariũ ake o magĩtonya hema-inĩ-ya-gũtũnganwo, kana magĩkuhĩhĩria kĩgongona marute wĩra handũ harĩa hatheru, nĩguo matikonwo ta mahĩtĩtie, nao makue; naguo ũndũ ũcio ũtuĩke kĩrĩra kĩa watho harĩ we, o na harĩ rũciaro rũake rũrĩa rũgoka thutha wake, wa kũrũmagĩrĩrũo tene na tene.Na rĩrĩ, ũndũ ũyũ nĩguo ũkameka, nĩguo maamũrũo matherio mandungatagĩre wĩra-inĩ ũcio wa athĩnjĩri-Ngai. Nyita ndegwa ĩmwe ĩtarĩ ngũrũ, na ndũrũme igĩrĩ itarĩ kaũgũ,na woe mĩgate ĩtarĩ mĩimbie, na tũmĩgate tũkimanie na maguta tũtarĩ tũimbie, o na tũmĩgate tũngĩ tũhũthũ tũtarĩ tũimbie tũhake maguta igũrũ, nayo yothe ĩkorũo ĩthondeketwo na mũtu mwega wa ngano mũhinyu mũno.Ũcoke wĩkĩre mĩgate ĩo gĩkabu-inĩ kĩmwe, ũmĩtwaranĩrie na ndegwa ĩo na ndũrũme icio cierĩ, ĩrĩ o gĩkabu-inĩ kĩu.Ningĩ Haruni na ariũ ake, ũmatware mũromo-inĩ wa hema-ya-gũtũnganwo, ũmathambie na maĩ.Ũcoke woe nguo icio ũhumbe Haruni kanjũ ũcio, na nguo ĩo ndaya ya ebodi, na ebodi yo nyene, o na gakuo ga gĩthũri. Thutha wa ũguo ũmũhotore mwĩnyitio ũrĩa ũgemetio wega wa ebodi;na ũmwĩkĩre kĩremba mũtwe; nako gatanji karĩa kaamũre ũgekĩre kĩremba-inĩ igũrũ.Hĩndĩ ĩo ũcoke woe maguta ma gũitanĩrĩrio, ũkĩmũitĩrĩrie mũtwe.O nao ariũ ake ũmarehe, ũmahumbe makanjũ.Ningĩ ũkamahotora mĩĩhotoro, ũhotore Haruni we mwene, na ariũ ake, na ũmohe tũkũbia mĩtwe; magĩtũũre marutaga wĩra ũcio wa athĩnjĩri-Ngai, naguo ũndũ ũcio ũtuĩke kĩrĩra kĩa watho wa kũrũmagĩrĩrũo tene na tene; ũguo nĩguo ũkaamũra Haruni na ariũ ake, ũmatherie.Nayo ndegwa ĩo ũkamĩtwara na hau kabere ka mũromo wa hema-ya-gũtũnganwo, nake Haruni na ariũ ake maigĩrĩre moko mao mũtwe wayo,ũcoke ũthĩnjĩre ndegwa ĩo mũromo-inĩ wa hema-ya-gũtũnganwo mbere ya Jehova.Ningĩ woe thakame ĩmwe ya ndegwa ĩo ũmĩĩkĩre hĩa-inĩ cia kĩgongona na kĩara gĩaku; nayo thakame ĩo ĩngĩ yothe ũmĩite hau thĩ kĩgongona-inĩ;na woe rũambũ ruothe, na habaya wa ini-inĩ, na higo cierĩ, o na ngurunyu ciacio, nacio icio ciothe ũcicinĩre kĩgongona-inĩ igũrũ.No rĩrĩ, nyama cia ndegwa ĩo, o na rũũa, o na tatha hamwe na maĩ mayo, ũgacicinĩra na mwaki na kũu gĩthaka-inĩ mbarĩ ĩrĩa ĩngĩ ya kĩraaro; ndegwa ĩo-rĩ, nĩyo ya igongona rĩa mehia.Ningĩ ũcoke woe ndũrũme ĩmwe, nake Haruni na ariũ ake maigĩrĩre moko mao mũtwe wa ndũrũme ĩo.Nayo ndũrũme ĩo, ũmĩthĩnje, woe thakame yayo, ũmĩminjaminjĩrie kĩgongona igũrũ mbarĩ ciothe.Ningĩ ũtinangie ndũrũme ĩo icunjĩ, ũcoke ũmĩthambie nyama ciayo cia nda, na magũrũ mayo, ũciigĩrĩre igũrũ rĩa icunjĩ icio ingĩ cia nyama ciayo, hamwe na mũtwe wayo.Nayo ndũrũme ĩo yothe ũmĩcinĩre igũrũ rĩa kĩgongona; ndũrũme ĩo nĩyo ĩrutĩirũo Jehova ya ihaki rĩa njino, na nĩyo ya mũtararĩko mwega, o na nĩyo kĩndũ kĩrĩa kĩrutĩirũo Jehova na ũndũ wa gũcinwo na mwaki.Nayo ndũrũme ĩrĩa ĩngĩ ũcoke ũmĩoe, nake Haruni na ariũ ake maigĩrĩre moko mao mũtwe wayo.Nawe ũcoke ũthĩnje ndũrũme ĩo, woe thakame ĩmwe yayo ũmĩĩkĩre mũthia-inĩ wa gũtũ kwa ũrĩo kwa Haruni, o na wĩkĩre mĩthia-inĩ ya matũ ma ũrĩo ma ariũ a Haruni, o na ciara-inĩ iria nene cia moko mao ma ũrĩo, na ũmĩĩkĩre ciara-inĩ iria nene cia magũrũ mao ma ũrĩo, ũcoke ũminjaminjĩrie thakame ĩo kĩgongona-inĩ kĩu igũrũ mbarĩ ciothe.Ningĩ woe thakame ĩmwe thĩinĩ wa ĩrĩa ĩrĩ igũrũ rĩa kĩgongona, o na maguta mamwe ma marĩa maitanagĩrĩrio, ũmaminjaminjĩrie Haruni, na nguo ciake, na ariũ ake me hamwe nake, o na nguo ciao; nake atuĩke nĩaamũrũo aatherio, hamwe na nguo ciake, na ariũ ake me hamwe nake, o na nguo ciao.Ningĩ woe maguta ma ndũrũme ĩo, na maguta ma gĩthita kĩayo, o na rũambũ, na habaya wa ini-inĩ, na higo cierĩ, na ngurunyu ciacio, o na kĩero gĩa kũgũrũ kwayo kwa ũrĩo, nĩ ũndũ ndũrũme ĩo nĩyo ya kũmaamũra matuwo atheru;ningĩ woe mũgate ũmwe, o na kamũgate kangĩ gakimanie na maguta, o na kangĩ ka mũthemba mũhũthũ, ũcirute gĩkabu-inĩ kĩu kĩa mĩgate ĩo itaimbitio, o kĩu kĩigĩtwo mbere ya Jehova;nacio indo icio ciothe ũgaciigĩrĩra hĩ-inĩ cia Haruni, o na hĩ-inĩ cia ariũ ake, ũcoke ũcithũngũthĩrie mbere ya Jehova, ituĩke indo iria arutĩirũo cia gũthũngũthio.Ningĩ ũcoke ũcioe, ũcirute hĩ-inĩ ciao, ’ũcicinĩre igũrũ rĩa ihaki rĩu rĩa njino, o kĩgongona-inĩ kĩu igũrũ, ituĩke mũtararĩko mwega wa kũiguwo nĩ Jehova; narĩo rĩu rĩtuĩke igongona rĩrutĩirũo Jehova rĩa gũcinwo na mwaki.O na ningĩ woe gĩthũri kĩa ndũrũme ĩo ya gũtua Haruni atĩ nĩ mwamũrĩre wĩra ũcio wake mũtheru, nawe ũgagĩthũngũthĩria mbere ya Jehova gĩtuĩke kĩndũ kĩrĩa arutĩirũo gĩa gũthũngũthio; nakĩo gĩtuĩke rũgai rũaku.Na rĩrĩ, nĩũkaamũra gĩthũri kĩa igongona rĩu rĩa gũthũngũthio, o kĩu gĩthũngũthĩtio, ũgĩtherie, o na kĩero kĩa igongona rĩa kũiyũkio na igũrũ kĩrĩa kĩiyũkĩtio na igũrũ, nacio nĩ icunjĩ cia ndũrũme ĩo ya gũtua Haruni atĩ nĩ mwamũrĩre wĩra ũcio wake mũtheru, cia gũtuĩka rũgai rũake, na rũgai rũa ariũ ake;nacio icunjĩ icio irĩtuĩkaga cia Haruni, o na ariũ ake, cia rũgai rũrĩa maagĩrĩirũo nĩ kũheagwo nĩ ciana cia Isiraeli tene na tene; nĩ ũndũ icunjĩ icio nĩirutĩirũo Jehova na ũndũ wa kũiyũkio na igũrũ; nacio icunjĩ icio ituĩke nĩcio ciana cia Isiraeli irĩrutagĩra Jehova na ũndũ wa kũiyũkio na igũrũ ciumĩte magongona-inĩ ma cio ma ũiguano, o marĩa irutagĩra Jehova na ũndũ wa kũiyũkio na igũrũ.Nacio nguo icio nyamũre cia Haruni igatuĩka cia ariũ ake arĩa magacoka ithenya rĩake, nao magaitagĩrĩrio maguta maciĩhumbĩte, o na maamũrĩrũo wĩra ũcio mũtheru maciĩhumbĩte.Na rĩrĩ, mũriũ ũrĩa ũgatuĩka mũthĩnjĩri-Ngai ithenya rĩake, agaikara mĩthenya mũgwanja aciĩhumbĩte agĩtonya hema-inĩ-ya-gũtũnganwo, arute wĩra wake handũ harĩa hatheru.Ningĩ woe ndũrũme ĩo ya kũmwamũra atuwo mũtheru ũrugĩre nyama ciayo handũ hatheru.Na nĩ wega Haruni na ariũ ake marĩĩre nyama cia ndũrũme ĩo, o na mĩgate ĩo ĩrĩ gĩkabu-inĩ, hau mũromo-inĩ wa hema-ya-gũtũnganwo.Acio nĩo makarĩa indo icio cia horohio o icio maamũrĩtwo magatherio nacio; no itikanarĩo nĩ mũndũ ũngĩ nĩ ũndũ nĩ nyamũre.Na rĩrĩ, gacunjĩ o na kamwe ka nyama icio cia kũmaamũra, kana ka mĩgate ĩo, kangĩgatigara gakinyie rũcinĩ rũrũ rũngĩ-rĩ, matigari macio nĩmacinwo na mwaki; matikanarĩo, nĩ ũndũ nĩ maamũre.Maũndũ macio nĩmo ũgekaga Haruni, o na ariũ ake; o ta ũrĩa maũndũ mothe marĩa ngwathĩte matariĩ-rĩ, ũguo noguo ũgeka; nawe ũkanina matukũ mũgwanja ũkĩmaamũrĩra wĩra ũcio mũtheru.Na mũthenya o mũthenya, ũkarutaga ndegwa ĩmwe ya igongona rĩa mehia nĩ ũndũ wa horohio; na rĩrĩ, nĩũgatheragia kĩgongona kĩu ũkĩruta horohio icio cia gũgĩtheria; na ũgagĩitĩrĩria maguta nĩguo ũkĩamũre ũgĩtherie.Ũkanina matukũ mũgwanja o ũkĩruta horohio icio cia kĩgongona kĩu, ũgĩkĩamũra ũgĩtherie; nakĩo kĩgongona kĩu nĩgĩgatuĩka kĩamũre mũno mũno; na kĩndũ o gĩothe kĩrĩa gĩkahutia kĩgongona kĩu-rĩ, gĩgatuĩka o kĩamũre.Na rĩrĩ, nyamũ iria ũkarutaga cia gũtwarũo kĩgongona-inĩ nĩ ici: nĩ tũtũrũme twĩrĩ tũtakĩrĩtie mwaka ũmwe, natuo ũgatũrutaga mũthenya o mũthenya hĩndĩ ciothe.Gatũrũme kamwe gatuo ũgakarutaga rũcinĩ, o nako gatũrũme karĩa kangĩ ũgakarutaga hwaĩ-inĩ;na rĩrĩa ũkũruta gatũrũme kau kamwe ũgakarutanagĩria na mũtu ũrĩa mwega mũhinyu mũno ibaba ithatũ, ũtukanĩtio na maguta marutĩre wĩra wa kũhũrahũrũo magakeerũo wega, ta ma kĩbaba kĩmwe na nuthu; hamwe na ndibei ta ya kĩbaba kĩmwe na nuthu, ĩtuĩke kĩndũ gĩa kũnyuwo kĩa igongona.Nako gatũrũme karĩa kangĩ ũgakaruta igongona hwaĩ-inĩ, na ũgekage o ta ũrĩa ũgwĩka ka rũcinĩ ũhoro-inĩ wa ihaki rĩa mũtu, o na ũhoro-inĩ wa kĩndũ kĩu gĩa kũnyuwo kĩa igongona, nĩguo indo icio ituĩkage cia mũtararĩko mwega, na ituĩke indo iria irutĩirũo Jehova cia gũcinwo na mwaki.Na atĩrĩrĩ igongona rĩu nĩrĩo rĩgatuĩka ihaki rĩa njino rĩa gũtũũra rĩrutagĩrũo mbere ya Jehova hĩndĩ ciothe njiaro-inĩ cianyu ciothe o kũu mũromo-inĩ wa hema-ya-gũtũnganwo. Hau nĩho ngatũnganaga na inyuĩ nĩguo ngwaragĩrie ndĩ ho.Ningĩ hau nĩho ngatũnganaga na ciana cia Isiraeli, nayo Hema ĩo yonagwo ĩrĩ kĩndũ kĩamũre gĩtheru nĩ ũndũ wa ũrĩa riri wakwa ũgakengaga ho.Ningĩ hema-ya-gũtũnganwo o na kĩgongona kĩu nĩngaciamũra ndĩcitherie; nake Haruni na ariũ ake ndĩmaamũre ndĩmatherie, nĩ getha mandungatagĩre wĩra-inĩ ũcio wa athĩnjĩri-Ngai.Na niĩ nĩngatũũrania na ciana cia Isiraeli njikare hamwe nacio, nduĩke Ngai wacio.Nacio nĩikamenya atĩ niĩ nĩ niĩ Jehova Ngai wacio ũrĩa wacirutire bũrũri wa Misiri, nĩguo ndũũranie nacio; niĩ nĩ niĩ Jehova Ngai wacio.Ningĩ nĩũgathondeka kĩgongona gĩa gũcinagĩrũo ũbumba igũrũ rĩakĩo, ũgĩthondeke na mũtĩ wa mũthemba ta mũgaa.Nakuo kũraiha gwakĩo, gũtuĩke mũkono ũmwe, na kwarama gwakĩo gũtuĩke o mũkono ũmwe, gĩtuĩke gĩĩ thikwea; na kũraiha na igũrũ gwakĩo gũtuĩke mĩkono ĩĩrĩ; nacio hĩa ciakĩo ituĩke kĩndũ o ro kĩmwe nakĩo.Na ũgakĩhumba guothe na thahabu ĩrĩa therie mũno, o igũrũ rĩakĩo, na mĩena-inĩ guothe, o na hĩa-inĩ ciakĩo. Ningĩ ũgĩthondekere mũnyamũ wa thahabu, ũkĩrigicĩrie mĩena yothe mĩthia-inĩ ya igũrũ.Ningĩ ũgĩthondekere icũhĩ igĩrĩ cia thahabu, ũciĩkĩre mũhuro wa mũnyamũ ũcio o mbaru-inĩ ciakĩo cierĩ, mĩena-inĩ yerĩ yakĩo, nacio nĩ cia gũtonyagio mĩtĩ ĩrĩa mĩraya ya gũgĩkuua.Ningĩ ũgathondeka mĩtĩ ĩo ĩĩrĩ na mũtĩ wa mũthemba ta mũgaa, ũmĩhumbe igũrũ guothe na thahabu.Na ũcoke ũige kĩgongona kĩu mwena wa na nja wa gĩtama kĩrĩa gĩa kũhakania, kĩrĩa kĩĩ hakuhĩ na ithandũkũ rĩa ũira, o hau nyumĩrĩra ya gĩikaro-gĩa-tha kĩrĩa kĩrĩ igũrũ rĩa ithandũkũ rĩu rĩa ũira, o hau tũrĩtũnganaga nawe.Nake Haruni agacinagĩra ũbumba igũrũ rĩakĩo, o na mahuti marĩa manungaga wega. Na rũcinĩ o rũcinĩ hĩndĩ ĩrĩa egũthondeka matawa-rĩ, nĩguo arĩmacinaga.Ningĩ hĩndĩ ĩrĩa Haruni agakoragwo agĩakia matawa o hwaĩ-inĩ-rĩ, hĩndĩ ĩo ningĩ nĩguo akamacina, nĩguo ũbumba ũcinagĩrũo mbere ya Jehova hĩndĩ ciothe o njiaro-inĩ cianyu ciothe.Mũtikanacinĩre ũbumba wa mũthemba ũngĩ igũrũ rĩakĩo, kana ihaki rĩa njino, kana ihaki rĩa mũtu; o na ningĩ mũtikanaitĩrĩrie igongona rĩa indo cia kũnyuwo igũrũ rĩakĩo.Nake Haruni ahorohagĩrie kĩgongona kĩu kĩa ũbumba hĩa-inĩ ciakĩo, o mwaka rĩmwe; akĩhorohagĩrie na thakame ya igongona rĩa mehia o ro ũguo, o mwaka rĩmwe, njiaro-inĩ cianyu ciothe; nĩ ũndũ kĩgongona kĩu nĩ kĩamũrĩre Jehova mũno mũno.Nake Jehova akĩarĩria Musa, akĩmwĩra atĩrĩ,Hĩndĩ ĩrĩa ũgũtara ciana cia Isiraeli nĩ ũndũ wa kũmenya ũrĩa ciigana-rĩ, hĩndĩ ĩo ũkũmatara, o mũndũ nĩarutagĩre Jehova kĩndũ kĩa horohio ya muoyo wake, nĩ getha thĩinĩ wao hatikagĩe ihũra rĩa kũmanina ũkĩmatara.Kĩndũ kĩrĩa marĩrutaga nĩ rĩrĩ, nĩ atĩ o mũndũ akĩhĩtũka athiĩ harĩa arĩa marĩkĩtie gũtarũo maikarĩte, akaruta nuthu ya cekeri, o ta ũrĩa cekeri ya handũ harĩa haamũre ĩigana ĩgĩtarũo: (nayo cekeri ĩo ĩiganaine na gera mĩrongo iĩrĩ;) nuthu ĩo ya cekeri ĩgĩtuĩke nĩyo ĩrĩrutagĩrũo Jehova.Mũndũ o wothe ũrĩa ũkinyĩtie mĩaka mĩrongo ĩĩrĩ, o na agakĩria hau-rĩ, arĩrutaga kĩndũ kĩu gĩa kũrutĩrũo Jehova, akĩhĩtũka athiĩ harĩa arĩa marĩkĩtie gũtarũo maikarĩte.Na rĩrĩ, gĩtonga gĩtikaruta makĩria ma nuthu ĩo ya cekeri, kana mũthĩni arute kĩndũ kĩnyinyi kũrĩ yo, rĩrĩa mekũrutĩra Jehova nuthu icio cia kũhoroheria mĩoyo yanyu.Nacio cekeri icio cia horohio ũciĩtie ciana cia Isiraeli ũcitue cia wĩra wa hema-ya-gũtũnganwo, ituĩke cia gũtũma ciana cia Isiraeli iririkanagwo nĩ Jehova, nĩ ũndũ wa kũhoroheria mĩoyo yanyu.Ningĩ Jehova akĩarĩria Musa, akĩmwĩra atĩrĩ,Nĩũgathondeka kĩnyũngũ gĩa gwĩthambĩrũo gĩa gĩcango, na kũgũrũ gwakĩo gũthondekwo o gwa gĩcango, ũkĩige gatagatĩ ka hema-ya-gũtũnganwo na kĩgongona, ũcoke ũgĩĩkĩre maĩ;nao Haruni na ariũ ake methambagĩre moko mao o na magũrũ mao ho.Hĩndĩ ĩrĩa megũtonya hema-ya-gũtũnganwo-rĩ, nĩ gwĩthamba marĩĩthambaga na maĩ nĩ getha matigakue, o na methambage magĩkuhĩhĩria kĩgongona nĩ ũndũ wa gũtungatĩra Jehova ho, magĩcina indo iria arutĩirũo cia magongona ma ihaki rĩa njino.Ũguo nĩguo marĩĩthambaga moko mao o na magũrũ, nĩguo matigakue; naguo ũndũ ũcio ũtuĩke kĩrĩra kĩa watho wa kũrũmagĩrĩrũo nĩo tene na tene, naguo ũguo nĩ ta kuuga ũrũmagĩrĩrũo nĩ Haruni we mwene, na rũciaro rũake, njiaro-inĩ ciao ciothe.O na ningĩ Jehova akĩarĩria Musa, akĩmwĩra atĩrĩ,Oya mahuti marĩa manungaga wega mĩthemba ĩrĩa mĩega makĩria, nayo nĩyo ũũkĩ wa ngoma wĩtagwo manemane wa mũthemba mwega mũtweku wa cekeri magana matano ũgĩthimwo, na ningĩ ũkoya ndarathini nuthu ya cekeri icio, naguo ũguo nĩ ta kuuga cekeri magana merĩ ma mĩrongo ĩtano igĩthimwo, o na mahuti ma rũũĩ-inĩ mũthemba wĩ mũrĩo wĩtagwo karamathĩ, wa cekeri magana merĩ ma mĩrongo ĩtano o ro ũguo.O namo mahuti ma mũtĩ ũrĩa ũngĩ ũnungaga wega wa mũthemba ta ndarathini, ũkoya cekeri magana matano, o ta ũrĩa cekeri cia handũ harĩa haamũre ciigana igĩthimwo, o na ningĩ ũkoya maguta ma ndamaiyũ ibaba ithano;na rĩrĩ, macio mothe-rĩ, nĩũkamathondeka matuĩke maguta maamũre ma gũitanagĩrĩrio manungaga wega, mathondeketwo o ta ũrĩa mũndũ mũũhĩgĩrĩru ũtukania ũcio wamo athondekaga. Macio nĩmo magatuĩka maguta maamũre ma gũitanagĩrĩrio.Nayo hema-ya-gũtũnganwo ũmĩitĩrĩrie maguta macio, na ithandũkũ rĩa ũira,na metha, hamwe na indo ciayo ciothe, na mũtĩ wa kũigĩrĩrũo matawa, hamwe na indo ciaguo, na kĩgongona kĩrĩa gĩcinagĩrũo mahuti marĩa manungaga wega,na kĩgongona kĩrĩa gĩcinagĩrũo indo iria irutĩtwo cia mahaki ma njino, hamwe na indo ciothe ciakĩo, o na kĩnyũngũ kĩrĩa gĩa gwĩthambĩrũo hamwe na kũgũrũ gwakĩo.Nacio indo icio ciothe ũgaciamũra ũcitherie, nĩ getha ituĩke indo nyamũre mũno mũno; na rĩrĩ, kĩrĩa gĩothe gĩgacihutia nĩgĩgatuĩka kĩamũre.Nake Haruni na ariũ ake ũkamaitĩrĩria maguta, ũmaamũre ũmatherie, nĩ getha mandungatagĩre wĩra-inĩ ũcio wa athĩnjĩri-Ngai.Nawe ũkaaria na ciana cia Isiraeli ũciĩre atĩrĩ, Maguta macio nĩmo megũtuĩka maguta maamũre ma gũitanagĩrĩrio njiaro-inĩ cianyu ciothe nĩ ũndũ nĩ makwa.Na rĩrĩ, maguta macio matikanahakwo mwĩrĩ wa mũndũ o na ũrĩkũ, na ningĩ mũtikanathondeke mangĩ mahaanaine namo mathombocanĩtio tamo; maguta macio nĩ maamũre, na mũmatuage o maamũre.Mũndũ o wothe ũrĩa ũrĩthondekaga mangĩ mathombocanĩtio tamo, o na ũrĩa wothe ũrĩmaitagĩrĩria mũndũ wa nyũmba ĩngĩ, nĩakaingatwo athengio kũrĩ andũ ao.Nake Jehova akĩĩra Musa atĩrĩ, Oya mahuti ma mĩthemba ĩrĩa ĩnungaga wega, nayo nĩyo thitakiti, na onuka, na garibane, o mahuti macio manungaga wega hamwe na ubani ũrĩa mwega mũno; nayo mĩthemba ĩo yothe, o mũthemba ũiganane na ũrĩa ũngĩ ratiri ciaguo.Ũcoke ũthondeke mahuti macio matuĩke ũbumba wĩ na mũtararĩko ta wa mahuti mathondeke nĩ mũndũ mũũhĩgĩrĩru ũthondeki wamo, naguo ũbumba ũcio ũtukanio na cumbĩ, na ũtuĩke kĩndũ gĩtheru kĩamũre.Ningĩ ũmwe waguo ũũthĩe ũhinye mũno, ũcoke ũũige mbere ya ithandũkũ rĩa ũira rĩrĩa rĩrĩ hema-inĩ-ya-gũtũnganwo, harĩa ndĩrĩtũnganaga nawe; na rĩrĩ, ũũtuage kĩndũ kĩamũre mũno.Naguo ũbumba ũcio mũgũthondeka o ta ũrĩa mũthombocanĩrie ũcio ũtariĩ-rĩ, mũtikanaũthondeke nĩ ũndũ wanyu inyuene; no mũhaka mũũtuage kĩndũ kĩamũrĩre Jehova.Mũndũ o wothe ũrĩa ũgathondeka ũngĩ taguo atĩ nĩguo anungagĩre mũtararĩko waguo, nĩakaingatwo athengio kũrĩ andũ ao.Nake Jehova akĩarĩria Musa, akĩmwĩra atĩrĩ,Ta rora wone atĩ nĩnjĩtĩte Bezaleli wa Uri mũrũ wa Huri, wa mũhĩrĩga wa Juda, ngamũgweta rĩĩtwa;na nĩndĩmũiyũrĩtie roho wa Ngai ũhoro-inĩ wa ũũgĩ, na wa kũhiũha kũigua maũndũ, na wa kũmamenya wega, o na wa kũũhĩgĩrĩra mawĩra ma mĩthemba yothe,nĩguo athugundage mawĩra ma ũũgĩ ma kũrutwo na thahabu, na betha, o na gĩcango,o na ngamũiyũria roho ũcio wa Ngai ũhoro-inĩ wa wacũhia wa tũhiga twa gũthecererũo indo-inĩ, na wa wai wa mĩtĩ, o na wa gũtuĩka mũruti wĩra wa mĩthemba yothe.Na atĩrĩrĩ, niĩ mwene nĩ’thurĩte Oholiabu, mũrũ wa Ahisamaku, wa mũhĩrĩga wa Dani, agĩe hamwe nake wĩra-inĩ ũcio; na rĩrĩ, ngoro cia andũ arĩa othe ogĩ nĩndiciiyũrĩtie ũũgĩ, nĩ getha mathondeke indo icio ciothe ngwathĩte;nacio nĩcio hema-ya-gũtũnganwo, na ithandũkũ rĩa ũira, na gĩikaro-gĩa-tha kĩrĩa kĩrĩ igũrũ rĩarĩo, o na indo ciothe cia gwĩkĩrũo hema-inĩ ĩo;na metha yayo, hamwe na indo ciayo, na mũtĩ wa kũigĩrĩrũo matawa wa thahabu therie, na indo ciaguo ciothe, o na kĩgongona gĩa gũcinĩrũo mahuti marĩa manungaga wega;na kĩgongona kĩrĩa gĩcinagĩrũo nyamũ iria irutagwo cia mahaki ma njino, hamwe na indo ciakĩo ciothe, na kĩnyũngũ gĩa gwĩthambĩrũo hamwe na kũgũrũ gwakĩo;na nguo iria itumĩtwo wega irĩ riri, na nguo iria nyamũre cia Haruni, mũthĩnjĩri-Ngai, o na nguo cia ariũ ake, iria marutaga wĩra wa athĩnjĩri-Ngai mehumbĩte;na maguta marĩa maitanagĩrĩrio, o na ũbumba wa mahuti marĩa manungaga wega ma handũ harĩa hatheru. Nĩ wega maũndũ macio mothe mekwo o ta ũrĩa ũhoro ũrĩa wothe ngwathĩte ũtariĩ.Nake Jehova agĩcoka akĩarĩria Musa, akĩmwĩra atĩrĩ,Ningĩ coka warĩrie ciana cia Isiraeli ũciĩre atĩrĩ, No mũhaka mũtũũre mũmenyereire mũthenya wa thabatũ; nĩ gũkorũo mũthenya ũcio nĩguo rũũri rũa gũtũũra gatagatĩ gaitũ na inyuĩ njiaro-inĩ cianyu ciothe, nĩ getha mũmenyage atĩ niĩ nĩ niĩ Jehova ũrĩa ũmwamũrĩte akamũtheria.Tondũ ũcio menyagĩrĩrai mũthenya ũcio wa thabatũ, tondũ nĩ mwamũre harĩ inyuĩ; mũndũ o wothe ũrĩa ũkaũthũkia ndarĩ hingo atakoragwo; nĩ gũkorũo mũndũ o wothe ũrĩa ũkaruta wĩra wa mũthemba o na ũrĩkũ mũthĩ ũcio, nĩakaingatwo athengio kũrĩ andũ ao.Wĩra ũrĩrutagwo o mĩthenya ĩtandatũ; no rĩrĩ, mũthenya wa mũgwanja nĩũtuĩtwo thabatũ ya kũhurũka o kũhurũka ki, kũrĩa kwamũrĩirũo Jehova; mũndũ o wothe ũrĩa ũkaruta wĩra wa mũthemba o na ũrĩkũ mũthenya ũcio ndarĩ hingo atakoragwo.Tondũ ũcio ciana cia Isiraeli irĩikaraga imenyereire mũthenya ũcio wa thabatũ iũririkanage njiaro-inĩ ciacio ciothe, ũtuĩke wa kĩrĩkanĩro kĩrĩa tũrĩkanĩire nacio, kĩrĩa gĩtagacoka gũthira o rĩ, no rĩ.Nĩ ũndũ mũthenya ũcio nĩguo rũũri rũrĩa rũgũtũũra gatagatĩ gaitũ na Isiraeli tene na tene; nĩ gũkorũo Jehova ombire igũrũ na thĩ matukũ atandatũ, akĩhurũka mũthenya wa mũgwanja, akĩnogoka.Nake Jehova aarĩkia kwaranĩria na Musa kĩrĩma-inĩ gĩa Sinai-rĩ, akĩmũnengera ihengere iria igĩrĩ cia ũira, nacio nĩ ihengere cia mahiga ciandĩkĩtwo na kĩara kĩa Ngai.Na rĩrĩ, rĩrĩa andũ monire atĩ Musa egũikara mũno, aaga gũikũrũka oime kĩrĩma igũrũ-rĩ, andũ acio magĩkĩũngana magĩthiĩ he Haruni makĩmwĩra atĩrĩ, Ũkĩra, ũtũthondekere ngai iria irĩtũtongoragia; nĩ ũndũ-rĩ, mũndũ ũcio ti Musa watũrutire bũrũri wa Misiri, tũtiũĩ ũrĩa onete.Nake Haruni akĩmera atĩrĩ, Tuai icũhĩ cia thahabu iria irĩ matũ ma atumia anyu mũcirute, o na iria irĩ matũ ma ariũ anyu, o na ma airĩtu anyu, mũndehere.Nao andũ othe magĩtua icũhĩ icio cia thahabu iria ciarĩ matũ mao magĩcitwarĩra Haruni.Nake akĩamũkĩra indo icio anengeretwo nĩo, agĩcitwekia, agĩcithondeka na gĩacũhia, ituĩke mũhianano ũtariĩ ta njaũ. Nao andũ arĩa maarĩ ho makiuga ũũ: Atĩrĩrĩ, wee Isiraeli, ici nĩcio ngai ciaku iria ciakũrutire bũrũri wa Misiri.Na rĩrĩ, rĩrĩa Haruni onire ũrĩa ũhoro ũcio ũtariĩ, agĩaka kĩgongona mbere ya njaũ ĩo, nake agĩcoka akĩanĩrĩra akĩhunjia ũhoro kũrĩ andũ othe, akiuga atĩrĩ, Rũciũ nĩguo gũkagĩa gĩathĩ gĩa kũririkana Jehova.Nao andũ othe makĩroka gũũkĩra rũcinĩ tene, makĩruta mahaki ma njino, o na magongona ma ũiguano, magĩcoka magĩikara thĩ marĩe, o na manyue; na thutha wa ũguo magĩũkĩra makĩina.Nake Jehova akĩarĩria Musa, akĩmwĩra atĩrĩ, Ũkĩra ũikũrũke, nĩ gũkorũo andũ aku arĩa warutire bũrũri wa Misiri nĩmethũkĩtie;nĩmagarũrũkĩte narua mũno, magatiga gũthiĩ na mĩthiĩre ĩrĩa ndamaathire mathiage nayo; nĩmatweketie indo, magethondekera mũhianano wa njaũ, nao nĩmaũinamĩrĩire makaũhoya, o na makaũrutĩra igongona, ningĩ makoiga atĩrĩ, Wee Isiraeli, ici nĩcio ngai ciaku iria ciakũrutire bũrũri wa Misiri.Nake Jehova akĩĩra Musa atĩrĩ, Andũ aya nĩndĩmabarĩte ngona atĩ nĩ andũ aremu;tondũ ũcio, tigana na niĩ nĩguo matũkũya makwa mamaingĩhĩre, ndĩmanine; njoke ngũtue rũrĩrĩ rũnene arĩ wee.Nake Musa agĩthaitha Jehova Ngai wake, akiuga atĩrĩ, Jehova, nĩ kĩ gĩgũtũma matũkũya maku maingĩhĩre andũ aya aku warutire bũrũri wa Misiri na hinya mũnene, ũkĩmaruta kuo na guoko gwaku kwa hinya?Na ningĩ atĩrĩ, Ũkũreka andũ a Misiri mahote kwaria moige ũũ nĩkĩ, atĩ Aamarutire gũkũ nĩ ũndũ wa kwenda kũmeka ũũru, akamoragĩre irĩma-inĩ, amanine matige gũtũũra thĩ? Garũrũka ũtige kũgĩa na matũkũya meĩ ũguo, wĩrire ũũru ũcio ũkwenda gwĩka andũ aku.Ririkana Iburahimu, na Isaaka, o na Isiraeli, ndungata ciaku, iria wee mwene wehĩtĩire ũkĩĩgwetaga ũgĩciĩra atĩrĩ, Nĩngaingĩhia rũciaro rũanyu o ta njata cia igũrũ, o na ningĩ atĩrĩ, bũrũri ũyũ wothe ndaaririe ũhoro waguo-rĩ, nĩngaũhe njiaro cianyu, ũtuĩke igai rĩacio tene na tene.Nake Jehova akĩĩricũkwo uuge ũcio oigĩte atĩ nĩegwĩka andũ acio ake ũũru.Nake Musa akĩhũndũka, agĩikũrũka akiuma kĩrĩma-inĩ anyitĩte ihengere icio igĩrĩ cia ũira na guoko; nacio ciaandĩkĩtwo mĩena yerĩ yacio; mwena ũyũ, o na mwena ũrĩa ũngĩ, yothe yerĩ yarĩ mĩandĩke.Nacio ihengere icio ciathondeketwo nĩ Ngai, o naguo mwandĩko ũrĩa waandĩkĩtwo ihengere-inĩ icio-rĩ, waandĩkĩtwo nĩ Ngai ũgakururũo igũrũ rĩa ihengere icio.Na rĩrĩa Joshua aaiguire inegene rĩa andũ makĩanĩrĩra mũno, akĩĩra Musa atĩrĩ, He inegene rĩa mbaara kĩraaro-inĩ.Nowe akiuga atĩrĩ, Mĩgambo ĩo tiyo ya andũ mekuugĩrĩria nĩ kũhootana, o na kana ya andũ megũkaya nĩ kũhootwo; no rĩrĩ, mĩgambo ĩrĩa niĩ ngũigua nĩ ya andũ mekũina.Na gũgĩkinya atĩrĩ, atĩ rĩrĩa aakuhĩhĩirie kĩraaro-inĩ, o rĩmwe akĩona njaũ ĩo, o na andũ makĩina; nake Musa agĩcinwo nĩ marakara, akĩnyuguta ihengere icio cierĩ, agĩciũragĩra o hau kĩanda-inĩ gĩa kĩrĩma.Nake akĩnyita njaũ ĩo maathondekete, akĩmĩcina na mwaki, akĩmĩhũranga, ĩgĩtuĩka ta mũtu, agĩcoka akĩũita maĩ-inĩ marĩa maarĩ ho, agĩtũma andũ a Isiraeli mamanyuanĩrie naguo.Nake Musa akĩĩra Haruni atĩrĩ, Kaĩ andũ aya magwĩkĩte atĩa atĩ nĩkĩo ũmarehithĩirie wĩhia mũnene ũũ?Nake Haruni akĩmwĩra atĩrĩ, Wee mwathi wakwa, tiga gũcinwo nĩ marakara; wee mwene nĩũũĩ ũrĩa andũ aya matũire mendaga gwĩka ũũru.Nĩ ũndũ maanjĩrire atĩrĩ, Tũthondekere ngai iria irĩtũtongoragia; nĩ ũndũ mũndũ ũcio ti Musa watũrutire bũrũri wa Misiri, tũtiũĩ ũrĩa onete.Na niĩ ngĩkĩmera atĩrĩ, Mũndũ o wothe ũrĩa ũrĩ na thahabu, nĩacitue; nao magĩkĩ’nengera, ngĩmĩikia mwaki-inĩ, hagĩkiuma mũhianano ũyũ wa njaũ.Na rĩrĩ, rĩrĩa Musa onire atĩ andũ nĩmaremete o kũrema, tondũ Haruni nĩwe watũmire mareme nĩguo mathekagĩrĩrũo nĩ thũ ciao,hĩndĩ ĩo Musa akĩrũgama thome wa hau kĩraaro-inĩ, akiuga atĩrĩ, Mũndũ o wothe ũrĩa ũrĩ mwena wa Jehova-rĩ, nĩoke haha ndĩ. Nao ariũ a Lawii othe magĩkĩũngana harĩ we.Agĩkĩmera atĩrĩ, Jehova, Ngai wa Isiraeli, ekuuga ũũ: O mũndũ wanyu nĩeohe rũhiũ rũake rũa njora njohero, mũthiĩ kũndũ guothe kĩraaro-inĩ muumĩte mwena ũmwe, o nginya mwena ũrĩa ũngĩ, o mũndũ orage mũrũ wa ithe, na mũndũ wa thiritũ yake, o na ũrĩa maikaranĩtie nake.Nao ariũ acio a Lawii magĩĩka o ta ũrĩa Musa oigĩte; naguo mũthenya ũcio hagĩkua ta andũ ngiri ithatũ.Nake Musa akiuga atĩrĩ, Wĩamũrĩrei Jehova ũmũthĩ, nĩ ũndũ o mũndũ wanyu nĩokirĩire mũriũ, o na agokĩrĩra mũrũ wa ithe; nĩguo Jehova amũrathime ũmũthĩ.Na gũgĩkinya atĩrĩ, atĩ rũciũ rũrũ rũngĩ, Musa akĩroka kwĩra andũ atĩrĩ, Nĩmwĩhĩtie wĩhia mũnene mũno; tondũ ũcio rĩu nĩngwambata ’thiĩ kũrĩ Jehova; hihi no kuona ngĩmũhoroheria nĩ ũndũ wa wĩhia wanyu.Musa agĩgĩcoka kũrĩ Jehova, akĩmwĩra atĩrĩ, Hĩ! Andũ aya nĩmehĩtie wĩhia mũnene mũno, tondũ nĩmethondekeire ngai cia thahabu.Na atĩrĩrĩ, ũngĩkorũo nĩũkũmohera wĩhia wao, nĩ wega; no kũngĩkorũo ti ũguo-rĩ, ndagũthaitha ũhuure rĩĩtwa rĩakwa, njehere ibuku-inĩ rĩaku rĩrĩa wandĩkĩte.Nake Jehova akĩĩra Musa atĩrĩ, Mũndũ ũrĩa wothe ũnjĩhĩtie-rĩ, ũcio nĩwe ngũhuura rĩĩtwa rĩake ndĩmweherie ibuku-inĩ rĩakwa.Rĩu gĩthiĩ ũgatongorie andũ ũmatware bũrũri ũrĩa ndakũheire ũhoro waguo; na atĩrĩrĩ, mũraika wakwa nĩegũgũthiĩ mbere; no rĩrĩ, mũthenya ũrĩa ngoka gũcirithania-rĩ, nĩguo ngahũrĩra andũ acio ihĩtia rĩao.Nake Jehova akĩhũra andũ acio nĩ ũndũ wa mũhianano ũcio wa njaũ maathondekete, o ũcio wathondeketwo nĩ Haruni.Nake Jehova akĩarĩria Musa, akĩmwĩra atĩrĩ, Ũkĩrai, mũthenge haha, wee mwene, o na andũ aya warutire bũrũri wa Misiri, ũmatware bũrũri ũrĩa ndaheire Iburahimu ũhoro waguo, o na Isaaka, o na Jakubu, ngĩĩhĩta ngiuga atĩrĩ, Bũrũri ũcio nĩguo ngahe rũciaro rũaku;na nĩngũrekia mũraika athiage mbere yaku; na nĩngaingata Akanaani, na Amori, na Ahiti, na Aperizi, na Ahivi, na Ajebusi,nĩguo mũkinye bũrũri wĩ bũthi wa iria, o na ũũkĩ; nĩ ũndũ niĩ mwene ndingĩambatania na inyuĩ atĩ ’thiĩ ndĩ hamwe na inyuĩ, nĩ ũndũ mũrĩ andũ aremu mũno, nĩguo ndikae kũmũninĩra njĩra tũgĩthiĩ.Nao andũ acio rĩrĩa maaiguire ndeto icio njũru, makĩrĩra nĩ kĩeha; na gũtirĩ mũndũ o na ũmwe wekĩrire mathaga make ma kwĩgemia.Ningĩ Jehova akĩarĩria Musa, akĩmwĩra atĩrĩ, Ĩra ciana cia Isiraeli ũũ: Inyuĩ mũrĩ andũ aremu mũno, na ingĩambatania na inyuĩ, ’thiĩ ndĩ thĩinĩ wanyu kahinda o kanini, nĩ kũnina ingĩmũnina; tondũ ũcio wĩcumei mathaga manyu ma kwĩgemia, nĩguo ’menye ũrĩa ngũmwĩka.Nacio ciana cia Isiraeli ikĩrutia gwĩcuma mathaga ma cio ma kwĩgemia hau kĩrĩma-inĩ kĩa Horebu.Na rĩrĩ, Musa aamenyerete gũkuua hema, akamĩamba na kũu gĩthaka-inĩ mbarĩ ĩrĩa ĩngĩ ya kĩraaro, handũ haraihanĩrĩirie na harĩa andũ maambĩte hema ciao, nake aamĩtuĩte: Hema-ya-gũtũnganwo. Na gũgĩkinya atĩrĩ, atĩ mũndũ o wothe ũrĩa wendaga gũtuĩria ũhoro kwĩ Jehova, agathiaga hema-inĩ-ĩo-ya-gũtũnganwo, o ĩo yaambĩtwo haraya na kĩraaro kĩao.Na gũgĩkinya atĩrĩ, atĩ hĩndĩ ĩrĩa Musa oimagara athiĩ Hema-inĩ ĩo-rĩ, andũ othe magokĩra makarũgama na igũrũ, o mũndũ mũromo-inĩ wa hema yake, agaikara acũthĩrĩirie Musa, o nginya rĩrĩa arĩrĩkia gũtonya Hema-inĩ ĩo.Na gũgakinya atĩrĩ, atĩ Musa aatonya Hema thĩinĩ, gĩtugĩ kĩu gĩa itu gĩgaikũrũka, gĩkarũgama mũromo-inĩ wa Hema ĩo; nake Jehova akaaria na Musa.Nao andũ othe makona gĩtugĩ kĩu gĩa itu kĩrũgamĩte o mũromo-inĩ wa Hema ĩo; andũ othe magagĩũkĩra na igũrũ makahoya, o mũndũ arĩ mũromo-inĩ wa hema yake.Nake Jehova akaaragia na Musa makĩonanaga ũthiũ na ũthiũ, o ta mũndũ akĩaranĩria na mũratawe. Thutha wa ũguo akahũndũka agacoka kĩraaro-inĩ; no rĩrĩ, mwanake ũrĩa wamũtungatagĩra, wetagwo Joshua mũrũ wa Nuni, ndoimaga Hema-inĩ ĩo.Nake Musa akĩarĩria Jehova, akĩmwĩra atĩrĩ, Ta rora wone atĩ ũkũnjĩra ũũ: Ũkĩra woe andũ aya ũthiĩ nao; na ndũrĩ ũra’menyithia ũrĩa ũkũrekia tũthiĩ nake. No rĩrĩ, uugĩte atĩrĩ, Ngwaragĩria ngĩgwetaga rĩĩtwa rĩaku kĩũmbe, ningĩ nĩwĩtĩkĩrĩkĩte nĩ niĩ.Nĩ ũndũ ũcio ndagũthaitha atĩ ingĩkorũo nĩnjĩtĩkĩrĩkĩte nĩwe, ũnyonie ũrĩa mĩthiĩre yaku ĩtariĩ, nĩ getha ngũmenye wega, nĩguo njoke njĩtĩkĩrĩke nĩwe ningĩ ũririkane rũrĩrĩ rũrũ, atĩ nĩruo andũ aku wee mwene.Nake Jehova akĩmwĩra atĩrĩ, Niĩ mwene, nĩ niĩ ngũtwarana nawe, na nĩngatũma muone ũhurũko.Nake Musa akĩmwĩra atĩrĩ, Ũngĩkorũo ndũgũtwarana na niĩ wee mwene-rĩ, gĩtige gũtuoya atĩ nĩguo tuume haha.Nĩ ũndũ-rĩ, kaĩ kũngĩkĩmenyeka atĩa atĩ nĩnjĩtĩkĩrĩkĩte nĩwe, niĩ mwene o na andũ aya aku? Githĩ ũndũ ũrĩa ũngĩtũma ũndũ ũcio woneke to rĩrĩa ũngĩtwarana na ithuĩ, nĩ getha niĩ, o na andũ aya aku, tũtuĩke ta andũ aamũre mekũũranĩte na andũ arĩa angĩ othe matũũraga gũkũ thĩ?Nake Jehova akĩĩra Musa atĩrĩ, O naguo ũndũ ũcio uugĩte nĩngũwĩka nĩ gũkorũo wee nĩwĩtĩkĩrĩkĩte nĩ niĩ, na rĩrĩa ngũkwarĩria nĩ rĩĩtwa rĩaku kĩũmbe ngwetaga.Nake agĩcokia atĩrĩ, Ta kĩnyonie ũrĩa riri waku ũtariĩ.Nake Jehova akiuga atĩrĩ, Wega wakwa wothe nĩngũũhĩtũkĩria mbere yaku, ningĩ nyanĩrĩre ngwetere rĩĩtwa rĩa Jehova mbere yaku; na rĩrĩ, ũtugi wakwa ndĩrĩũkinyagĩria o mũndũ ũrĩa ndenda kũũkinyĩria, na njiguagĩre tha o mũndũ ũrĩa ndenda kũiguĩra tha.Ningĩ akĩmwĩra atĩrĩ, Ũthiũ wakwa ndũngĩwona, nĩ ũndũ gũtirĩ mũndũ ũngĩnyona na acoke gũtũũra muoyo.Jehova agĩkiuga ũũ: Atĩrĩrĩ, haha he handũ hakuhanĩrĩirie na harĩa ndĩ, nawe ũgũũka ho ũrũgame ihiga igũrũ;na gũgakinya atĩrĩ, atĩ rĩrĩa riri wakwa ũrĩitĩka kũhĩtũka, ngũtonyie mwanya-inĩ wa ihiga, ngũthiĩkĩrĩrie na guoko gwakwa o nginya rĩrĩa ndĩrĩrĩkia kũhĩtũka;na thutha wa ũguo, njoke njeherie guoko gwakwa, nĩguo ũnyone mwena wakwa wa na thutha; no rĩrĩ, ũthiũ wakwa ndũngĩonwo.Ningĩ Jehova akĩĩra Musa atĩrĩ, Wĩicũhĩrie ihengere igĩrĩ cia mahiga ta iria cia mbere, nĩguo ngaandĩka ihengere-inĩ icio ciugo iria ciarĩ ihengere-inĩ cia mbere, iria woragire.Nawe ũroke gũkorũo wĩthagathagĩte rũciũ rũcinĩ, wambate kĩrĩma gĩa Sinai, ũũke ũrũgame mbere yakwa hau kĩrĩma igũrũ.Na hatikagĩe mũndũ o na ũrĩkũ ũkwambatania nawe, kana ũreke mũndũ o na ũrĩkũ onwo kũu guothe kĩrĩma-inĩ; na ndũkareke ndũru cia mbũri, kana ng’ombe, irĩithio mwena wa na mbere wa kĩrĩma kĩu.Musa agĩkĩĩicũhĩria ihengere igĩrĩ cia mahiga itariĩ o ta iria cia mbere; agĩkĩroka gũũkĩra rũcinĩ tene, akĩambata agĩthiĩ kĩrĩma-inĩ gĩa Sinai, o ta ũrĩa Jehova aamwathire, nake agĩthiĩ anyitĩte ihengere icio cierĩ cia mahiga na guoko.Nake Jehova agĩgĩikũrũka, arĩ thĩinĩ wa itu, akĩrũgama hakuhĩ nake, akĩanĩrĩra akĩgweta rĩĩtwa rĩa Jehova.Nake Jehova akĩhĩtũkĩra mbere yake akĩanagĩrĩra akiugaga atĩrĩ, Ũyũ nĩwe Jehova, nĩwe Jehova, na nĩwe Ngai ũrĩa ũiguanagĩra tha mũno, na agakinyĩria andũ wega wake, na ndahiũhaga kũrakara, na nĩaiyũirũo nĩ tha, na ũhoro-wa-ma,na aiguagĩra andũ ngiri na ngiri tha; na nĩwe Ngai ũrĩa muohanĩri waganu, o na mahĩtia, o na mehia; na ndangiuga atĩ mũndũ mwaganu nĩ mwega o na atĩa; nĩwe ũkinyagĩria ciana waganu wa maithe, o na akaũkinyĩria ciana cia ciana icio, o nginya rũciaro rũa gatatũ na rũa kana.Nake Musa akĩhiũha kũinamia ũthiũ na thĩ, akĩhoya Ngai, akĩmũgooca,agĩkiuga atĩrĩ, Rĩu ingĩkorũo nĩnguonwo ta njĩtĩkĩrĩkĩte nĩwe Jehova-rĩ, ndagũthaitha ũreke Jehova atwarane na ithuĩ; nĩ gũkorũo andũ aya nĩ aremu mũno; na ũtuohere waganu witũ, o na mehia maitũ, na ũtũme tũtuĩke andũ aku kĩũmbe.Nake Jehova akiuga ũũ: Atĩrĩrĩ, nĩ kũrĩkanĩra ngũrĩkanĩra nawe. Niĩ-rĩ, nĩndĩĩringaga ciama, andũ aya aku othe magĩciĩonagĩra, o ciama iria itarĩ ciaringwo tacio gũkũ thĩ guothe, o na kana rũrĩrĩ-inĩ o na rũrĩkũ; na rĩrĩ, andũ aya angĩ othe mamũrigicĩirie nĩmariona wĩra wa Jehova, nĩ gũkorũo ũndũ ũcio ngeka nĩ ũndũ waku nĩũgatuĩka wa kĩmakanio kĩnene.Maũndũ marĩa mothe ngũgwatha ũmũthĩ-rĩ, mamenyagĩrĩre. Atĩrĩrĩ, nĩ kũingata ngaingata Aamori, na Akanaani, na Ahiti, na Aperizi, na Ahivi, na Ajebusi, makweherere.Wĩmenyagĩrĩre ndũkanagĩe karĩĩko o na kanini na andũ arĩa matũũraga bũrũri ũcio ũgũthiĩ, nĩ getha ũndũ ũcio ndũkanatuĩke ta arĩ kĩhenereria gĩĩ thĩinĩ waku gĩa gũgũthũkia;no rĩrĩ, igongona ciao nĩmũgaciunanga, o nacio itugĩ ciao cia kũhoyũo mũgacibacania na thĩ, na Maashera mao mũmatemenge magũe.Nĩ gũkorũo ndũrĩ hingo ũkainamĩrĩra ũhoe ngai ingĩ, nĩ ũndũ Jehova ũrĩa wĩtagwo Mũigua-ũiru, nĩwe Ngai wĩ ũiru,nĩ getha ndũkanarĩkanĩre na andũ arĩa matũũraga bũrũri ũcio, na andũ anyu merirĩrie kũrũmĩrĩra ngai ciao, macirutĩre magongona, na hihi mũndũ ũmwe wao agwĩte, nawe ũkarĩe indo imwe cia magongona make,na hihi ũcoke ũgũrĩre ariũ aku airĩtu ao, nao airĩtu acio ao rĩrĩa mekwĩrirĩria kũrũmĩrĩra ngai icio ciao, matũme ariũ aku o nao merirĩrie o ro ũguo kũrũmĩrĩra ngai icio ciao.Ndũkanetwekerie indo ũcitue ngai cia kũhoyũo.Tũũra ũmenyereire gĩathĩ kĩa mĩgate ĩrĩa itarĩ mĩimbie. Mĩgate ĩo ĩtarĩ mĩimbie ũkamĩrĩaga mĩthenya mũgwanja, o ta ũrĩa ndagwathire wĩkage, o ihinda rĩrĩa rĩtuĩtwo rĩa mweri wa Abibu, nĩ gũkorũo mweri ũcio wa Abibu nĩguo woimire Misiri.Kĩrĩa gĩothe kĩrĩrigithathagwo nĩ gĩakwa, ningĩ ũhiũ waku wothe wa njamba-rĩ, irigithathi rĩa ndegwa kana rĩa ndũrũme, nĩ ciakwa.Narĩo irigithathi o rĩothe rĩa ndigiri, nĩ gũkũũra ũrĩrikũũraga na gatũrũme; na ũngĩaga kũrĩkũũra-rĩ, nĩũkariuna ngingo. O nao ariũ aku othe a marigithathi, nĩ gũkũũra ũkamakũũraga. Na rĩrĩ, gũtirĩ mũndũ o na ũrĩkũ ũkoneka okĩte mbere yakwa arĩ moko matheri.Nĩũkarutaga wĩra mĩthenya ĩtandatũ, no rĩrĩ, mũthenya wa mũgwanja nĩũkahurũkaga; nayo hĩndĩ ya icimba, o na ya magetha, no ũkahurũkaga.Na ũmenyagĩrĩre gĩathĩ kĩrĩa gĩĩtagwo ’gĩathĩ gĩa Ciumia’, nakĩo nĩkĩo gĩathĩ kĩa magetha ma irio cia mũro wa mbere cia ngano, o na ũmenyagĩrĩre gĩathĩ kĩa rĩita rĩa irio makũmbĩ, mwaka ũgĩthiĩ gũthira.Nĩ mahinda matatũ, o mwaka, arũme othe thĩinĩ wanyu magathiaga kwĩonania mbere ya Jehova Ngai, o Ngai wa Isiraeli.Nĩ ũndũ nĩ kũingata ngaingata andũ a ndũrĩrĩ iria ingĩ makweherere, njoke ’nenehie mĩhaka ya bũrũri waku; na gũtirĩ mũndũ o na ũmwe ũkerirĩria bũrũri waku, rĩrĩa ũgakorũo ũthiĩte kwĩonania mbere ya Jehova Ngai waku mahinda macio matatũ.Ndũkanathenganĩrĩrie thakame ya igongona rĩakwa na mĩgate mĩimbie; o nacio indo iria irutagwo cia igongona rĩa Bathaka ndũkanareke itigario iraare nginya rũcinĩ.Na rĩrĩ, irio iria ikwamba kũgethwo cia mũro wa mbere cia mĩgũnda yaku-rĩ, ũgacitwaraga nyũmba ya Jehova Ngai waku. Ningĩ-rĩ, ndũkanaruge kori na iria rĩa nyina.Nake Jehova akĩĩra Musa atĩrĩ, Wĩandĩkĩre ciugo icio; nĩ ũndũ nĩtwarĩkanĩra nawe, o na andũ a Isiraeli, o ta ũrĩa ciugo icio ithiĩte.Nake agĩikara hau marĩ na Jehova mĩthenya mĩrongo ĩna, o na matukũ mĩrongo ĩna; na ndaigana kũrĩa irio, o na kana akĩnyua maĩ. Nake agĩkĩandĩka mohoro ma kĩrĩkanĩro kĩu ihengere-inĩ cia mahiga, na nĩmo maathani marĩa ikũmi.Na gũgĩkinya atĩrĩ, atĩ Musa aaikũrũka kĩrĩma gĩa Sinai anyitĩte ihengere icio cierĩ cia ũira na moko make-rĩ, hĩndĩ o ĩo oima kĩrĩma igũrũ, ndaamenyaga atĩ rũũa rũa ũthiũ wake nĩrũakengaga mũno nĩ ũndũ wa kwaria na Jehova.Na rĩrĩ, rĩrĩa Haruni me na ciana cia Isiraeli monire Musa-rĩ, atĩrĩ, rũũa rũa ũthiũ wake ruonagwo rũgĩkenga mũno, nao magĩĩtigĩra kũmũkuhĩhĩria.Musa agĩkĩmeta, nake Haruni me na aathani a kĩrĩndĩ magĩcoka harĩ we; Musa agĩkĩaria nao.Thutha wa ũguo, ciana cia Isiraeli ciothe ikĩmũkuhĩhĩria nake agĩcihe ũhoro wa maũndũ mothe marĩa Jehova aamwarĩirie kũu kĩrĩma-inĩ gĩa Sinai, akĩmaatha mamamenyagĩrĩre.Na rĩrĩ, Musa aarĩkia kwaria nao, akeĩkĩra tama wa kwĩhumba ũthiũ.No rĩrĩ, hĩndĩ ĩrĩa Musa aathiaga gũtonya mbere ya Jehova maarie nake-rĩ, tama ũcio wa kwĩhumba ũthiũ akaweheria o nginya rĩrĩa arĩcoka kuuma ho; ningĩ akoima ho, agathiĩ kwaria na ciana cia Isiraeli, agacihe ũhoro ũrĩa aathĩtwo;nacio ciana cia Isiraeli ikĩona ũthiũ wa Musa-rĩ, ikona atĩ rũũa rũaguo nĩrũgũkenga mũno; Musa agagĩcoka kwĩĩkĩra tama ũcio wa kwĩhumba ũthiũ, o nginya hĩndĩ ĩrĩa arĩcoka gũthiĩ kwaria na Jehova rĩngĩ.Na rĩrĩ, Musa agĩcokanĩrĩria kĩrĩndĩ gĩothe gĩa ciana cia Isiraeli, agĩkĩĩra atĩrĩ, Mohoro maya nĩmo Jehova aathanĩte nĩguo mũmekage.Wĩra ũrĩrutagwo mĩthenya ĩtandatũ; no rĩrĩ, mũthenya wa mũgwanja mũũtue mũthenya mwamũre, ũtuĩke thabatũ ya kũhurũka o kũhurũka ki, yamũrĩirũo Jehova; mũndũ o na ũrĩkũ ũrĩa ũkaruta wĩra o na ũrĩkũ mũthenya ũcio, nĩakoragwo.Mũtigaakie mwaki o na atĩa mũthenya ũcio wa thabatũ kũndũ kũrĩa guothe mũtũũrĩte.Nake Musa akĩaria na kĩrĩndĩ kĩu gĩothe gĩa ciana cia Isiraeli, agĩkĩĩra atĩrĩ, Ũndũ ũyũ nĩguo Jehova amwathĩte mwĩkage, akoiga atĩrĩ,Hothithaniai thĩinĩ wanyu indo cia kũrutĩrũo Jehova; mũndũ o wothe ũrĩa ũkũigua ngoro yake ĩkĩenda-rĩ, nĩarehage kĩndũ gĩa kũrutĩrũo Jehova; na rĩrĩ, indo iria ingĩrutwo nĩ ici, nĩ thahabu, na betha, na gĩcango;na ndigi cia rangi wa bururu, na wa zambarau, na wa gakarakũ, na gatani ĩrĩa njega, o na ngore cia mbũri;na njũa cia ndũrũme itoboketio rangi-inĩ igatunĩha, na njũa cia pomboo, o na mbaũ cia mĩtĩ ta mĩgaa;na maguta ma gwakio, na mahuti marĩa manungaga wega ma gwĩkĩrũo maguta-inĩ ma gũitanagĩrĩrio, o na ma gwĩkĩrũo ũbumba ũrĩa ũnungaga wega;na tũhiga tũrĩa twĩtagwo onigithi, na tũhiga tũngĩ twa gũthecererũo ebodi-inĩ, o na gakuo-inĩ ga gĩthũri.Na nĩ wega andũ othe arĩa marĩ na ngoro ya ũũgĩ thĩinĩ wanyu moke, nĩguo mathondeke indo icio ciothe Jehova aathanĩte ithondekwo;nacio nĩcio gĩikaro kĩu, na hema yakĩo, na kĩandarũa gĩakĩo, na ngathĩka ciakĩo, na mbaũ ciakĩo cia gwaka, na mĩgamba yakĩo, na itugĩ ciakĩo, o na makinya makĩo;ningĩ mathondeke ithandũkũ rĩa ũira, na mĩtĩ yarĩo ĩrĩa mĩraya ya kũrĩkuua, na gĩikaro-gĩa-tha, o na gĩtama kĩrĩa gĩa kũhakania gĩa gũcunjurio mbere yakĩo;na metha, na mĩtĩ yayo ĩrĩa mĩraya, na indo ciayo ciothe, o na mĩgate ya kũigwo mbere ya Jehova;na mũtĩ wa kũigĩrĩrũo matawa ma kũmũrĩka na indo ciaguo, na matawa maguo mo mene, o na maguta ma gwakagio;na kĩgongona gĩa gũcinĩrũo ũbumba, na mĩtĩ yakĩo ĩrĩa mĩraya, na maguta ma gũitanagĩrĩrio, na ũbumba ũrĩa ũnungaga wega, o na tama wa kweheheragio wa gũcunjuragio ũtambũrũkĩtio mũromo-inĩ wa itonyero rĩa gĩikaro;na kĩgongona kĩa mahaki ma njino, hamwe na kĩnyamũ gĩakĩo gĩa gĩcango gĩtariĩ ta rũgara, na mĩtĩ yakĩo ĩrĩa mĩraya, na indo ciakĩo ciothe, o na kĩnyũngũ gĩa gwĩthambĩrũo, hamwe na kũgũrũ gwakĩo;na ciandarũa iria icunjuragio mĩena-inĩ hau nja ya gĩikaro, na itugĩ ciacio, na makinya ma itugĩ icio, o na tama wa kweheheragio wa gũcunjurio ũtambũrũkĩtio mũromo-inĩ wa kuuma na nja;na higĩ cia gĩikaro, na cia itugĩ cia nja, o na mĩhĩndo yacio;na nguo irĩ riri ndume wega cia kũrutaga wĩra nacio handũ hau hatheru, nacio nĩcio nguo iria nyamũre cia Haruni ũrĩa mũthĩnjĩri-Ngai, o na nguo cia ariũ ake, cia kũrutaga wĩra wa athĩnjĩri-Ngai mehumbĩte.Nakĩo kĩrĩndĩ gĩothe gĩa ciana cia Isiraeli gĩkiuma harĩ Musa gĩkĩharagania.Nao andũ othe arĩa maarĩ na ngoro ciahĩahĩaga nĩ kwenda gwĩka wega, o na arĩa othe maarĩ na maroho megwĩtĩkĩra ũndũ ũcio, magĩtwara indo cia kũrutĩrũo Jehova, cia wĩra wa hema-ya-gũtũnganwo, o na cia mawĩra mothe marĩa mamĩkoniĩ, o na ũndũ wa nguo iria nyamũre.Nao magĩthiĩ ho othe, arũme o na andũ-a-nja, o arĩa othe maarĩ na ngoro igwĩtĩkĩra ũndũ ũcio, nao magĩtwara mĩthemba ya mbini ng’emie, o na icũhĩ cia matũ, na icũhĩ cia ciara iria cia gwĩkĩra marũũri, o na ituro, ona mathaga ma mĩthemba yothe ya thahabu; ũguo noguo andũ othe, mũndũ o mũndũ, ũrĩa warĩ na thahabu ĩngĩrutĩka, aarutĩire Jehova kĩndũ gĩa thahabu.Ningĩ andũ othe, o mũndũ ũrĩa wakoragwo arĩ na ndigi cia rangi wa bururu, na wa zambarau, o na wa gakarakũ, o na gatani ĩrĩa njega, na ngore cia mbũri, na njũa cia ndũrũme itoboketio rangi-inĩ igatunĩha, o na njũa cia pomboo, agĩcitwara.Nao andũ othe, o mũndũ ũrĩa warĩ na kĩndũ kĩa betha kana gĩa gĩcango kĩngĩrutĩka, agĩgĩtwara gĩkarutĩrũo Jehova; nao andũ othe, o mũndũ ũrĩa wakoragwo arĩ na mbaũ cia mũtĩ ta mũgaa ingĩrutĩrũo wĩra o na ũrĩkũ thĩinĩ wa wĩra ũcio, agĩcitwara.Nao andũ-a-nja othe arĩa maarĩ na ngoro irĩ na ũũgĩ makĩogotha ndigi na moko mao, magĩgĩtwara ndigi icio ciothe iria mogothete cia rangi wa bururu, na wa zambarau, na wa gakarakũ, o na gatani ĩrĩa njega.O nao andũ-a-nja othe arĩa maarĩ na ngoro ciahĩahĩaga nĩ kũgĩa na ũũgĩ, makĩogotha ngore cia mbũri.Nao aathani magĩtwara onigithi, na tũhiga tũngĩ twa gũthecererũo ebodi-inĩ, na gakuo-inĩ ga gĩthũri,na mahuti marĩa manungaga wega, na maguta ma gwakio, o na ma gũthondekwo maguta marĩa maitanagĩrĩrio, o na ma gũthondeka ũbumba ũrĩa ũnungaga wega.Ũguo noguo ciana cia Isiraeli ciatwarire na kwĩendera indo cia kũrutĩrũo Jehova; andũ othe, mũndũ mũrũme o na mũndũ-wa-nja, arĩa mendithagio nĩ ngoro gũtwara indo cia wĩra ũcio wothe Jehova aathanire akĩĩra Musa ũrutwo-rĩ, nĩmaacitwarire.Nake Musa akĩĩra ciana cia Isiraeli ũũ: Atĩrĩrĩ, Jehova nĩ gwĩta etĩte Bezaleli wa Uri mũrũ wa Huri, wa mũhĩrĩga wa Juda, akamũthura akamũgweta rĩĩtwa,na akamũiyũria roho wa Ngai, nĩguo agĩe na ũũgĩ, na ahiũhage kũigua ũrĩa maũndũ matariĩ, o na kũmamenya wega, na atuĩke mũũhĩgĩrĩru mawĩra ma mĩthemba yothe;ningĩ ahotage gũthugunda mĩrutĩre ya mawĩra ma ũũgĩ marĩa makoniĩ thahabu, na betha, o na gĩcango,o na makoniĩ wacũhia wa tũhiga twa gũthecererũo indo-inĩ, na wai wa mĩtĩ, nĩguo atuĩke mũũhĩgĩrĩru ũruti wĩra wa ũũgĩ wa mĩthemba yothe.Ningĩ nĩamwĩkĩrĩte ngoro-inĩ yake ũhoti wa kũrutana, o na akawĩkĩra ngoro-inĩ ya Oholiabu wa Ahisamaku wa mũhĩrĩga wa Dani o nake.Acio nĩo aiyũrĩtie ũũgĩ ngoro-inĩ ciao, nĩguo marutage mawĩra ma mĩthemba yothe, namo nĩmo ma wacũhia wa mahiga, o na ma kũruta mawĩra ma mĩthemba yothe ya ũũgĩ, na kũgemia indo na ũndũ wa gwĩkĩra marooro ma rangi wa bururu, na ma rangi wa zambarau, na ma rangi wa gakarakũ, na gũtuma gatani ĩrĩa njega, na kũruta wĩra wa ũtumi wa matama; naguo ũguo nĩ ta kuuga o mawĩra marĩa marutagwo ma mĩthemba yothe, o na mawĩra marĩa mathugundagwo ma ũũgĩ.Nao Beza-leli na Oholiabu nĩo mekũruta mawĩra macio, me na mũndũ o wothe ũrĩa ũrĩ na ngoro ya ũũgĩ, ũrĩa wĩkĩrĩtwo ũũgĩ thĩinĩ wayo nĩ Jehova hamwe na ũmenyi maũndũ, nĩguo amenyage ũrĩa ekũruta mawĩra mothe makoniĩ handũ harĩa haamũre, o ta ũrĩa maũndũ mothe matariĩ marĩa Jehova aathanĩte mekwo.Nake Musa agĩgĩĩta Bezaleli na Oholiabu, o na mũndũ o wothe ũrĩa warĩ na ngoro ya ũũgĩ, ũrĩa wekĩrĩtwo ũũgĩ thĩinĩ wayo nĩ Jehova, o mũndũ o wothe ũrĩa waiguaga ngoro yake ĩkĩhĩahĩa athiĩ wĩra-inĩ ũcio akaũrute;nao makĩnengerũo nĩ Musa indo ciothe iria ciarutĩtwo, magĩcioya, nacio nĩcio ciarutĩtwo nĩ ciana cia Isiraeli nĩ getha ituĩke cia kũrutĩrũo wĩra wa handũ hau haamũre, nĩguo hathondekwo nacio. Nacio ciana cia Isiraeli ikarokaga gũthingatia indo ingĩ iria ciarutaga rũcinĩ o rũcinĩ na ngoro ikwĩendera.Nao andũ arĩa othe maarĩ na ũũgĩ, acio maarutaga wĩra wothe wa handũ hau haamũre, magĩthiĩ othe, o mũndũ oimĩte wĩra-inĩ wake ũrĩa aarutaga,magĩkĩarĩria Musa, makĩmwĩra atĩrĩ, Andũ mekũrehe indo nyingĩ gũkĩra iria ciiganĩire wĩra ũrĩa Jehova aathanire ũrutwo.Nake Musa agĩkĩheana ũhoro agĩathana, nao magĩgĩtũma ũhunjanĩrio kũndũ guothe kĩraaro-inĩ gũkĩĩranwo atĩrĩ, Mũndũ o na ũrĩkũ, mũndũ mũrũme, o na kana mũndũ-wa-nja, nĩatige gũcoka gũthondeka kĩndũ o na kĩmwe kĩngĩ gĩa kũrutwo nĩ ũndũ wa handũ hau haamũre. Andũ magĩkĩgirio gũtwara indo ingĩ,nĩ ũndũ iria maarutĩte nĩciaiganĩte cia kũruta wĩra waho nacio, o na igakĩra.Na mũndũ o wothe ũrĩa warĩ na ngoro ya ũũgĩ thĩinĩ wa arĩa maarutaga wĩra ũcio, agĩgĩthondeka gĩikaro kĩu; magĩgĩtuma matama ikũmi ma gũcunjura, ma gatani ya ndigi njeke ciogothetwo, na ndigi cia rangi wa bururu, na wa zambarau, o na wa gakarakũ, magemetio na mĩhianano ya makerubi ĩtumanĩirio namo nĩ mũndũ mũũhĩgĩrĩru wĩra ũcio.Ũraihu wa tama o tama ũgĩkorũo wĩ wa mĩkono mĩrongo ĩĩrĩ na ĩnana, o nakuo kwarama gwa tama o tama gũgĩkorũo gwĩ kwa mĩkono ĩna; namo matama macio maacunjurĩtio magĩkorũo nĩmaigananĩte na mĩena yothe makĩgerũo.Nao makĩnyitithania matama matano hamwe makĩmaturumithania o namo matama macio mangĩ matano makĩmanyitithania hamwe makĩmaturumithania o ro ũguo.Ningĩ magĩkundĩkĩrĩra ciana cia ndigi cia rangi wa bururu, magĩcoka magĩciĩkĩra mwena-inĩ wa tama wa mbere, maambĩrĩirie mũthia-inĩ wa harĩa matama mekũnyitithanĩrio; o na ningĩ magĩĩka o ta ũguo mũthia-inĩ wa tama wa kerĩ ũrĩa ũrigĩtie mũthia wa na nja, o handũ harĩa ũkũnyitithanĩrio na ũrĩa ũngĩ.Magĩgĩkundĩka ciana mĩrongo ĩtano cia ndigi, magĩciĩkĩra tama-inĩ ũmwe, o na magĩkundĩka ciana ingĩ mĩrongo ĩtano cia ndigi, magĩciĩkĩra mwena-inĩ wa tama ũcio ũngĩ wa kerĩ harĩa ũkũnyitithanĩrio na ũrĩa ũngĩ; nacio ciana icio igĩikara iringanĩte.Na ningĩ magĩthondeka ngathĩka mĩrongo ĩtano cia thahabu, makĩnyitithania matama macio nacio; gĩikaro kĩu gĩgĩgĩtuĩka kĩndũ kĩmwe.Ningĩ magĩthondeka matama ma gũcunjurio ma ngore cia mbũri, namo magĩtuĩka hema ya kũhumba gĩikaro kĩu; namo matama macio, makĩmathondeka ikũmi na ũmwe.Naguo ũraihu wa tama o tama ũgĩtuĩka mĩkono mĩrongo ĩtatũ, na kwarama gwa tama o tama gũgĩtuĩka mĩkono ĩna, namo matama macio ikũmi na ũmwe magĩkorũo maigananĩte na mĩena yothe makĩgerũo.Matama matano-rĩ, makĩmanyitithania makĩĩikaria mwanya, o namo matama marĩa mangĩ matandatũ makĩmanyitithania o ro ũguo, makĩĩikaria mwanya.Ningĩ magĩkundĩkĩrĩra ciana mĩrongo ĩtano cia ndigi, magĩcoka magĩciĩkĩra mũthia-inĩ wa tama ũmwe handũ harĩa matama mekũnyitithanĩrio; na ningĩ magĩkundĩkĩrĩra ciana ingĩ mĩrongo ĩtano magĩciĩkĩra mũthia-inĩ wa tama wa kerĩ o handũ harĩa matama mekũnyitithanĩrio na marĩa mangĩ.Ningĩ magĩthondeka ngathĩka mĩrongo ĩtano cia gĩcango, nĩguo manyitithanie matama ma hema ĩo ĩtuĩke o ta kĩndũ kĩmwe.Ningĩ magĩthondekera hema ĩo kĩandarũa kĩa njũa cia ndũrũme itoboketio rangi-inĩ igatunĩha, ya kũmĩhumbĩra o na ningĩ magĩthondeka kĩandarũa kĩngĩ kĩa njũa cia pomboo gĩa gwĩkĩrũo igũrũ rĩa kĩu kĩngĩ.Nacio mbaũ cia gwaka gĩikaro kĩu magĩciatũra cia mũtĩ ta mũgaa, nacio igĩikara irũgamĩte na igũrũ.Naguo ũraihu wa rũbaũ o rũbaũ ũgĩtuĩka mĩkono ikũmi, o nakuo kwarama gwacio, o rũbaũ, gũgĩtuĩka mũkono ũmwe na nuthu.Naruo rũbaũ o rũbaũ, rũkĩgĩa na tũng’ote twĩrĩ twa kũnyitithania, nacio mbaũ icio igĩikara ĩnyitithanĩtio natuo; ũguo nĩguo maathondekire mbaũ ciothe cia gĩikaro kĩu.Magĩgĩthondeka mbaũ cia gĩikaro kĩu; magĩthondeka mĩrongo ĩĩrĩ cia gwĩkĩrũo mwena wa gũthini, o ũcio ũrorete na kũu gũthini;magĩcoka magĩthondeka makinya mĩrongo ĩna ma betha ma kũgĩa na thĩ ya mbaũ icio mĩrongo ĩĩrĩ, hagĩkĩgĩa makinya merĩ ma kũigĩrĩrũo rũbaũ rũmwe, nĩ getha tũng’ote tũu twĩrĩ twaruo twa kũnyitithania tũtonyagio thĩnĩ wamo, o na ningĩ hakĩgĩa makinya mangĩ merĩ ma kũigĩrĩrũo rũbaũ rũngĩ rũa kerĩ, nĩ getha tũng’ote twaruo twa kũnyitithania tũtonyagio thĩinĩ wamo.O naguo mwena ũrĩa ũngĩ wa kerĩ wa gĩikaro kĩu, nĩguo mwena wa gathigathini, makĩũthondekera mbaũ ingĩ mĩrongo ĩĩrĩ,hamwe na makinya ma cio mĩrongo ĩna ma betha; o makinya merĩ makaigĩrĩrũo rũbaũ rũmwe, o namo makinya mangĩ merĩ makaigĩrĩrũo rũbaũ rũmwe rũngĩ o ro ũguo.Na rĩrĩ, mwena wa na thutha wa gĩikaro kĩu, nĩguo ũrĩa ũrorete ithũĩro, makĩũthondekera mbaũ ithathatũ.Ningĩ magĩthondeka mbaũ igĩrĩ cia gwĩkĩrũo tuune-inĩ twerĩ twa mwena ũcio wa na thutha wa gĩikaro kĩu.Na rĩrĩ, mbaũ icio igĩĩkĩrũo o igĩrĩ igĩrĩ irutĩtio o mũhuro, nacio igĩthiĩ inyitithanĩtio o ro ũguo ciambatanĩtie igĩkinyĩra gĩcũhĩ kĩrĩa kĩarĩ o igũrũ mũno gĩa koine-inĩ; nacio mbaũ icio cierĩ magĩcithondeka igĩikara o ro ũguo; magĩgĩĩka o ro ũguo tuune-inĩ twerĩ.Naho handũ hau hagĩkĩgĩa mbaũ inyanya, hamwe na makinya ma cio ma betha, namo makinya macio magĩtuĩka ikũmi na matandatũ; hagĩkĩgĩa o makinya merĩ ma kũigĩrĩrũo rũbaũ rũmwe.Ningĩ magĩthondeka mĩgamba ya mũtĩ ta mũgaa, ĩtano yayo ĩgĩtuĩka ya kũnyitithania mbaũ cia mwena ũmwe wa gĩikaro kĩu,nayo mĩgamba ĩngĩ ĩtano ĩgĩtuĩka ya kũnyitithania mbaũ cia mwena ũrĩa ũngĩ wakĩo, o nayo mĩgamba ĩngĩ ĩtano ĩgĩtuĩka ya kũnyitithania mbaũ cia mwena wa na thutha wa gĩikaro kĩu, nĩguo ũrĩa ũrorete ithũĩro.Nao magĩthondeka mũgamba wa gatagatĩ ka mbaũ iria irũngiĩ ũkinye mũthia ũyũ na mũthia ũrĩa ũngĩ.Nacio mbaũ icio irũngiĩ ciothe magĩcihumba igũrũ guothe na thahabu; na icũhĩ ciacio cia gũtonyio mĩgamba magĩcithondeka cia thahabu; na ningĩ mĩgamba o nayo makĩmĩhumba igũrũ guothe na thahabu.O na ningĩ magĩtuma gĩtama kĩrĩa gĩa kũhakania na ndigi cia rangi wa bururu, na wa zambarau, na wa gakarakũ, hamwe na gatani ya ndigi njeke ciogothetwo; magĩcoka magĩkĩgemia na mĩhianano ya makerubi, itumanĩtio nakĩo nĩ andũ arĩa ohĩgĩrĩru wĩra ũcio.Magĩcoka magĩgĩthondekera itugĩ inya cia mũtĩ ta mũgaa, magĩcihumba igũrũ guothe na thahabu; o natuo tũhocio twacio tũgĩtuĩka twa thahabu; magĩcoka magĩcithondekera makinya mana ma betha.Naguo mũromo wa Hema-rĩ, magĩũtumĩra tama ũngĩ wa kweheheragio ũthondeketwo nĩ mũndũ mũũhĩgĩrĩru ũtumi wa ndigi cia rangi wa bururu, na wa zambarau, na wa gakarakũ, hamwe na gatani ya ndigi njeke ciogothetwo.Na magĩthondeka itugĩ ithano nĩ ũndũ wa tama ũcio hamwe na tũhocio twacio; nakuo igũrũ mĩthia-inĩ ya itugĩ icio, hamwe na tũthanju twa gũcinyitithania, magĩkũhumba guothe na thahabu namo makinya ma cio matano maarĩ ma gĩcango.Na rĩrĩ, Bezaleli agĩthondeka ithandũkũ rĩrĩa rĩa ũira na mbaũ cia mũtĩ ta mũgaa; nakuo kũraiha kwarĩo gũgĩtuĩka mĩkono ĩĩrĩ na nuthu, nakuo kwarama kwarĩo gũgĩtuĩka mũkono ũmwe na nuthu, o nakuo kũraiha na igũrũ kwarĩo gũgĩtuĩka mũkono ũmwe na nuthu,agĩkĩrĩĩkĩra thahabu therie mũno mbarĩ ciothe ciarĩo, thĩinĩ, o na igũrũ, o na ningĩ akĩrĩrigicĩria mũnyamũ wa thahabu mĩthia-inĩ ya igũrũ.Ningĩ akĩrĩthondekera icũhĩ inya cia thahabu, agĩciĩkĩra magũrũ-inĩ marĩo mo mana; icũhĩ icio-rĩ, igĩrĩ ikĩgĩa mwena ũmwe, na iria ingĩ igĩrĩ ikĩgĩa mwena ũrĩa ũngĩ.Ningĩ agĩacũhia mĩtĩ mĩraya ya mũthemba ta mũgaa, akĩmĩhumba igũrũ guothe na thahabu.Nayo mĩtĩ ĩo mĩraya akĩmĩtonyia icũhĩ-inĩ cia mĩena-inĩ ya ithandũkũ rĩu, rĩkuuagwo nayo.Ningĩ agĩthondeka gĩikaro-gĩa-tha na thahabu therie mũno; nakuo kũraiha gwakĩo gũgĩtuĩka mĩkono ĩĩrĩ na nuthu, o nakuo kwarama gwakĩo gũgĩtuĩka mũkono ũmwe na nuthu.Agĩcoka agĩthondeka makerubi merĩ ma thahabu; akĩmathondeka ma gũturũo, akĩmaiga mĩthia-inĩ yerĩ ya gĩikaro-gĩa-tha;kerubi ĩmwe akĩmĩĩkĩra mũthia ũmwe, nayo kerubi ĩrĩa ĩngĩ akĩmĩĩkĩra mũthia ũrĩa ũngĩ; na rĩrĩ, makerubi macio magĩtuĩka kĩndũ o ro kĩmwe na gĩikaro-gĩa-tha, manyitaine nakĩo mĩthia-inĩ yerĩ.Namo makerubi macio magatambũrũkia mathagu mamo na igũrũ, makahumba gĩikaro-gĩa-tha na mathagu mamo, maroranĩtie mothiũ; namo mothiũ ma makerubi macio magaikara marorete gĩikaro-gĩa-tha.Ningĩ agĩthondeka metha ya mbaũ cia mũtĩ ta mũgaa, kũraiha kwayo gũgĩtuĩka mĩkono ĩĩrĩ, na kwarama kwayo gũgĩtuĩka mũkono ũmwe, na kũraiha na igũrũ kwayo gũgĩtuĩka mũkono ũmwe na nuthu;agĩcoka akĩmĩĩkĩra thahabu therie mũno igũrũ rĩayo guothe, o na akĩmĩrigicĩria mĩena yothe mũnyamũ wa thahabu mĩthia-inĩ ya igũrũ.O na ningĩ akĩmĩĩkĩra kabaũ gaceke mĩena yothe, gakĩrigicĩria, nako gakĩarama o ta ũrĩa rũhĩ rũaramĩte; agĩcoka agĩgekĩra mũnyamũ wa thahabu igũrũ rĩako guothe.Ningĩ agĩgĩthondekera metha ĩo icũhĩ inya cia thahabu, agĩciĩkĩra mĩthia-inĩ yothe ĩna ya igũrũ ya magũrũ ma metha ĩo.Nacio icũhĩ icio igĩkuhanĩrĩria na kabaũ kau gaceke karigicĩirie metha ĩo, igĩtuĩka handũ ha gũtonyagio mĩtĩ ĩrĩa mĩraya ya gũkuuaga metha ĩo,nayo mĩtĩ ĩo mĩraya akĩmĩthondeka na mĩtĩ ta mũgaa, akĩmĩhumba igũrũ guothe na thahabu, nĩguo metha ĩo ĩkuuagwo nayo.Agĩcoka agĩthondeka indo cia kũigagĩrĩrũo metha; nacio nĩ thani nene ciayo, na iciko, na mbakũri, o na ikobo cia gũitaga kĩrĩa gĩkũrutwo gĩa kũnyuwo. Indo icio ciothe agĩcithondeka na thahabu therie mũno.Ningĩ agĩthondeka mũtĩ wa kũigĩrĩrũo matawa na thahabu therie mũno, naguo mũtĩ ũcio wa kũigĩrĩrũo matawa akĩũthondeka na ũndũ wa kũũtura; gĩtina kĩaguo agĩgĩturanĩria hamwe na mũtĩ waguo; na rĩrĩ, ikombe ciaguo, o na ikonyo ciaguo, o na mahũa maguo, indo icio ciothe-rĩ, igĩthondekwo irĩ kĩndũ o kĩmwe, igwataine naguo;na hagĩkĩgĩa honge ithathatũ ciumĩte mĩena-inĩ yaguo; honge ithatũ ciaguo ikiuma mwena ũmwe waguo, o nacio honge iria ingĩ ithatũ ikiuma mwena ũrĩa ũngĩ waguo:rũhonge-inĩ rũmwe hakĩgĩa ikombe ithatũ ithondeketwo ta kĩro kĩa mũrothi hamwe na gĩkonyo kĩmwe kĩa ihũa, o na ihũa rĩmwe; naruo rũhonge-inĩ rũrĩa rũngĩ, hakĩgĩa ikombe ithatũ ithondeketwo ta kĩro kĩa mũrothi, hamwe na gĩkonyo kĩmwe kĩa ihũa, o na ihũa rĩmwe; ũguo nĩguo honge icio ithathatũ ciumĩte mũtĩ-inĩ ũcio wa kũigĩrĩrũo matawa ciathondeketwo.Ningĩ mũtĩ-inĩ ũcio wa kũigĩrĩrũo matawa guo mwene ũkĩgĩa ikombe inya ithondeketwo ta kĩro kĩa mũrothi, hamwe na ikonyo ciaguo cia mahũa, o na mahũa maguo;hagĩkĩgĩa gĩkonyo kĩmwe kĩgwatanĩtie honge igĩrĩ, nakĩo gĩgĩtuĩka gĩa gĩcunjĩ o kĩmwe na mũtĩ ũcio; o ũguo taguo hakĩgĩa gĩkonyo kĩngĩ kĩgwatanĩtie honge ingĩ igĩrĩ, nakĩo gĩgĩtuĩka gĩa gĩcunjĩ o kĩmwe na mũtĩ ũcio; ningĩ hagĩcoka hakĩgĩa o gĩkonyo kĩngĩ, kĩgwatanĩtie honge igĩrĩ, o nakĩo kĩu gĩgĩtuĩka gĩa gĩcunjĩ o kĩmwe na mũtĩ ũcio wa kũigĩrĩrũo matawa; gũgĩtuĩka o ro ũguo nĩ ũndũ wa honge icio ithathatũ cioimĩte mũtĩ-inĩ ũcio wa kũigĩrĩrũo matawa.Na rĩrĩ, ikonyo ciaguo, o na honge ciaguo, igĩtuĩka kĩndũ o ro kĩmwe naguo; naguo mũtĩ ũcio wa kũigĩrĩrũo matawa wothe ũgĩthondekwo na thahabu therie mũno ũturĩtwo ũrĩ o kĩndũ kĩmwe.Nake agĩthondeka matawa maguo mũgwanja o na mwĩhato waguo, o na thani cia mũrarĩ wa ndambĩ ciaguo, nacio icio ciothe agĩcithondeka na thahabu therie mũno.Agĩgĩthondeka mũtĩ ũcio wa kũigĩrĩrũo matawa wothe, hamwe na indo ciaguo ciothe, na thahabu therie mũno; nayo ĩgĩthimwo ũritũ wayo warĩ wa taranda ĩmwe.Ningĩ agĩthondeka kĩgongona gĩa gũcinagĩrũo ũbumba igũrũ rĩakĩo, agĩgĩthondeka na mũtĩ ta mũgaa; nakuo kũraiha gwakĩo gũgĩtuĩka mũkono ũmwe, na kwarama gwakĩo gũgĩtuĩka mũkono o ũmwe, gĩgĩgĩtuĩka gĩĩ thikwea, ningĩ kũraiha na igũrũ gwakĩo gũgĩtuĩka mĩkono ĩĩrĩ; nacio hĩa ciakĩo igĩtuĩka kĩndũ o ro kĩmwe nakĩo.Nake agĩkĩhumba gĩothe na thahabu therie mũno, o igũrũ rĩakĩo, o na mĩena-inĩ, o na hĩa-inĩ ciakĩo, na agĩgĩthondekera mũnyamũ wa thahabu ũkĩrigicĩria mĩthia-inĩ ya igũrũ.Ningĩ agĩgĩthondekera icũhĩ igĩrĩ cia thahabu, agĩciĩkĩra mũhuro wa mũnyamũ ũcio mbaru-inĩ ciakĩo cierĩ mĩena-inĩ yerĩ yakĩo, nacio igĩtuĩka cia gũtonyagio mĩtĩ ĩrĩa mĩraya ya gũgĩkuuaga.Nake agĩthondeka mĩtĩ ĩo na mũtĩ ta mũgaa, akĩmĩhumba igũrũ guothe na thahabu.Agĩcoka agĩthondeka maguta marĩa maamũre ma gũitanĩrĩrio, o na ũbumba ũrĩa mwega mũno wa mahuti marĩa manungaga wega, ũthondeketwo o ta ũrĩa mũndũ mũũhĩgĩrĩru ũthondeki ũcio aũthondekaga.Nĩngĩ agĩthondeka kĩgongona kĩa mahaki ma njino na mũtĩ ta mũgaa; kũraiha gwakĩo gũgĩtuĩka mĩkono ĩtano, na kwarama gwakĩo gũgĩtuĩka mĩkono ĩtano, gĩgĩgĩtuĩka gĩĩ thikwea; ningĩ kũraiha na igũrũ gwakĩo, gũgĩtuĩka mĩkono ĩtatũ.Ningĩ agĩthondeka hĩa igũrũ tuune-inĩ twakĩo tũna; nacio hĩa icio igĩtuĩka kĩndũ o ro kĩmwe nakĩo; nake agĩkĩhumba igũrũ guothe na gĩcango.Agĩcoka agĩthondeka indo ciothe cia kĩgongona kĩu, nacio nĩ nyũngũ, na ihakũri, na mbakũri, na njibe cia mĩthece ĩtatũ, o na ngĩo; nacio indo icio ciothe cia kĩgongona kĩu, agĩcithondeka na gĩcango.Ningĩ agĩgĩthondekera kĩrũgara gĩa gĩcango, agĩgĩĩkĩra mũhurahuro wa mũnyamũ ũrĩa ũrigicũkĩte kĩgongona, nĩguo kĩrigicũke na thĩ gĩcoke kĩambate gĩkinye igũrũ gatagatĩ ga kĩgongona.Agĩcoka agĩthondeka icũhĩ inya cia gwĩkĩrũo mĩthia-inĩ ĩrĩa ĩna ya kĩrũgara kĩu gĩa gĩcango, nĩguo ituĩke cia gũtonyagio mĩtĩ ĩrĩa mĩraya.Ningĩ agĩthondeka mĩtĩ ĩo mĩraya na mũtĩ ta mũgaa, akĩmĩhumba igũrũ guothe na gĩcango.Nayo mĩtĩ ĩo mĩraya agĩcoka akĩmĩtonyia icũhĩ-inĩ icio ciarĩ mĩena-inĩ ya kĩgongona kĩu, nĩguo gĩkuuagwo nayo; kĩgongona kĩu agĩgĩthondeka na mbaũ ciĩkĩrĩtwo mĩena yothe, nĩguo kĩgĩe irima gatagatĩ-inĩ gacio.Nakĩo kĩnyũngũ gĩa gwĩthambĩrũo agĩgĩthondeka na gĩcango, o nakuo kũgũrũ gwakĩo agĩgũthondeka na gĩcango nakĩo gĩcango kĩu kĩoimĩte tũcango-inĩ twa kwĩrora twa atumia arĩa monganaga mahoere mũromo-inĩ wa hema-ya-gũtũnganwo.Ningĩ agĩthondeka rũirigo rũa nja ya gĩikaro kĩu; nacio ciandarũa cia nja ĩo cia mwena wa gũthini, ũrĩa ũrorete gũthini, igĩtuĩka cia gatani ya ndigi njeke ciogothetwo, nakuo kwarama gwacio kwa mũkĩgiĩ gũgĩtuĩka mĩkono igana;na itugĩ ciacio ciarĩ mĩrongo ĩĩrĩ, na makinya ma cio mĩrongo ĩĩrĩ, ma gĩcango; na tũhocio twa itugĩ icio, hamwe na tũthanju twacio twa gũcinyitithania twarĩ twa betha.Ningĩ mwena wa gathigathini hakĩgĩa ciandarũa cia mĩkono igana, o nacio itugĩ cia mwena ũcio ciarĩ mĩrongo ĩĩrĩ, na makinya ma cio mĩrongo ĩĩrĩ ma gĩcango; natuo tũhocio twa itugĩ icio, na tũthanju twacio twa gũcinyitithania twarĩ twa betha.Ningĩ mwena wa ithũĩro hakĩgĩa ciandarũa cia mĩkono ĩtano, na itugĩ ciacio ikũmi, na makinya ma cio ikũmi o ro ũguo; natuo tũhocio twa itugĩ icio, o na tũthanju twacio twa gũcinyitithania twarĩ twa betha.Nakuo kwarama kwa mũkĩgiĩ gwa ciandarũa cia mwena wa irathĩro, ũrĩa ũrorete na kũrĩa riũa rĩrathagĩra, kwarĩ mĩkono mĩrongo ĩtano.Nakuo kwarama kwa mũkĩgiĩ gwa ciandarũa cia mwena ũmwe wa mũromo wa nja ĩo gũgĩtuĩka mĩkono ikũmi na ĩtano; nacio itugĩ ciacio igĩtuĩka ithatũ, na makinya ma cio matatũ;o naguo mwena ũrĩa ũngĩ wa mũromo ũcio hagĩtuĩka o ta ũguo; hagĩkĩgĩa ciandarũa cia mĩkono ikũmi na ĩtano mũromo-inĩ guoko gũkũ o na guoko kũrĩa kũngĩ, hamwe na itugĩ ciacio ithatũ, o na makinya ma cio matatũ.Ciandarũa icio ciothe ciairigĩte mĩena yothe ya nja ĩo irigicĩirie igĩtuĩka cia gatani ya ndigi njeke ciogothetwo.Namo makinya ma itugĩ icio maarĩ ma gĩcango; na tũhocio twa itugĩ icio, o na tũthanju twacio twa gũcinyitithania twarĩ twa betha; nakuo igũrũ mĩthia-inĩ ya itugĩ kwahumbĩtwo guothe na betha. Nacio itugĩ ciothe cia mĩena yothe ya nja ĩo igĩkĩgĩa na tũthanju twa gũcinyitithania twa betha.O naguo tama wa kweheheragio wa mũromo-inĩ wa nja ĩo ya hema watumĩtwo na ndigi cia rangi wa bururu, na wa zambarau, na wa gakarakũ, hamwe na gatani ya ndigi njeke ciogothetwo, ũgatumwo nĩ mũndũ mũũhĩgĩrĩru ũtumi ũcio; nakuo kwarama kwaguo kwa mũkĩgiĩ kwarĩ mĩkono mĩrongo ĩĩrĩ; o nakuo kũraiha na igũrũ kwaguo, naguo ũguo nĩ ta kuuga wariĩ wa na igũrũ, kwarĩ mĩkono ĩtano, o ta ũrĩa ciandarũa ciothe cia mĩena-inĩ ya nja ĩo ciatariĩ.Na itugĩ ciaguo cia kũũcuuria cia gĩcango ciarĩ inya, na makinya ma cio mana maarĩ o ma gĩcango; na tũhocio twa itugĩ icio twarĩ twa betha, nakuo igũrũ mĩthia-inĩ yacio, hamwe na tũthanju twa gũcinyitithania, guothe kwahumbĩtwo na betha.Nacio higĩ ciothe cia gĩikaro kĩu, hamwe na higĩ iria irutagwo wĩra nacio hau nja yakĩo, ciarĩ cia gĩcango.Na rĩrĩ, icio nĩcio indo ciothe iria ciathondekirũo nĩ ũndũ wa gĩikaro kĩu, o gĩikaro kĩu kĩa ũira, o ta ũrĩa ciatarithirio nĩ Ithamaru ũcio mũrũ wa Haruni mũthĩnjĩri-Ngai nĩ getha imenyũo ũrĩa ciigana, o ta ũrĩa Musa aathanĩte gwĩkwo nĩ ũndũ wa ũtungati wa Alawii ũrĩa maatungataga.Nake Bezaleli wa Uri mũrũ wa Huri, wa mũhĩrĩga wa Juda, nĩwe wathondekire indo icio ciothe, o icio Jehova aathire Musa ithondekwo.Nake aakoragwo me na Oholiabu mũrũ wa Ahisamaku, wa mũhĩrĩga wa Dani, ũrĩa warĩ mũkururi tũhiga mũũgĩ, na mũũhĩgĩrĩru wĩra wa mĩthemba yothe ya ũũgĩ, na mũtumi mũũgĩ wa ndigi cia rangi wa bururu, na wa zambarau, na wa gakarakũ, o na gatani ya ndigi njeke ciogothetwo.Na rĩrĩ, thahabu ĩrĩa yothe yarutĩirũo wĩra wa gũthondeka handũ hau haamũre, o thahabu ĩo yahothirũo nĩ andũ-rĩ, yarĩ taranda mĩrongo ĩĩrĩ na kenda na cekeri magana mũgwanja ma mĩrongo ĩtatũ, o ta ũrĩa cekeri cia handũ hau haamũre ciaiganaga igĩtarũo.Ningĩ betha ĩrĩa yarutirũo nĩ andũ a kĩrĩndĩ kĩu magĩtarũo yarĩ taranda igana rĩmwe, na cekeri ngiri ĩmwe na magana mũgwanja ma mĩrongo mũgwanja na ithano, o ta ũrĩa cekeri cia handũ hau haamũre ciaiganaga igĩtarũo;o mũndũ aarutire beka ĩmwe, naguo ũguo nĩ ta kuuga nuthu ya cekeri, o ta ũrĩa cekeri ya handũ hau haamũre yaiganaga ĩgĩtarũo, na gũgĩĩkwo ũguo nĩ andũ othe, o mũndũ akĩhĩtũka athiĩ harĩa andũ arĩa maarĩkĩtie gũtarũo maaikarĩte; nao andũ arĩa maarutire cekeri icio nĩ arĩa maakinyĩtie mĩaka mĩrongo ĩĩrĩ na magakĩria hau, nao maarĩ andũ ngiri magana matandatũ na ithatũ, cia magana matano ma mĩrongo ĩtano.Nacio taranda icio igana cia betha igĩtuĩka cia gũthondeka makinya ma handũ hau haamũre, o na cia gũthondeka makinya ma gĩtama kĩrĩa kĩnene gĩa kũhakania; makinya igana rĩmwe magĩthondekwo na taranda igana rĩmwe, o ikinya rĩmwe taranda ĩmwe.Ningĩ cekeri icio cia betha ngiri ĩmwe ya magana mũgwanja ma mĩrongo mũgwanja na ithano, agĩcitura cia gũthondeka tũhocio twa itugĩ-inĩ na cia gũcihumba igũrũ mĩthia-inĩ, o na cia gũthondeka tũthanju twa gũcinyitithania.Nakĩo gĩcango kĩrĩa kĩahothirũo kĩarĩ gĩa taranda mĩrongo mũgwanja na cekeri ngiri igĩrĩ cia magana mana gĩgĩtarũo.Agĩgĩthondeka nakĩo makinya ma mũromo wa hema-ya-gũtũnganwo, na kĩgongona gĩa gĩcango, na kĩrũgara gĩakĩo gĩa gĩcango, o na indo ciothe cia wĩra wa kĩgongona kĩu,hamwe na makinya mothe ma itugĩ cia kũrigicĩria nja ya gĩikaro kĩu, na makinya ma mũromo wa nja ĩo, na higĩ ciothe cia gĩikaro kĩu, o na higĩ ciothe cia nja ĩo yakĩo.Na rĩrĩ, nguo iria ndume wega irĩ riri cia kũrutaga wĩra nacio handũ harĩa hatheru, o na nguo iria nyamũre cia kwĩhumbwo nĩ Haruni, magĩcituma na ndigi cia rangi wa bururu, na wa zambarau, na wa gakarakũ, o ta ũrĩa Jehova aathire Musa gwĩkwo.Ningĩ agĩtuma ebodi na ndigi cia thahabu, na cia rangi wa bururu, na wa zambarau, na wa gakarakũ, hamwe na gatani ya ndigi njeke ciogothetwo.Magĩkĩhũrahũra thahabu, makĩmĩtua ithuma hũthũ mũno, makĩmĩtinangia ĩtuĩke ngucio njeke nĩguo mũtumi ũrĩa mũũhĩgĩrĩru ũtumi ũcio amĩtumanie na ndigi icio cia rangi wa bururu, na wa zambarau, na wa gakarakũ, o na gatani ya ndigi njeke ciogothetwo.Nao magĩthondekera ebodi ĩo ngwa igĩrĩ igĩtumanio nayo, nĩguo ĩnyitithanio nacio o mĩthia-inĩ yerĩ yayo.O naguo mwĩhotoro ũrĩa ũgemetio wega wa kũmĩnyitia wa igũrũ rĩayo, warĩ wa kĩndũ o ro kĩmwe nayo, o na ningĩ ũgĩtuĩka ũthondeketwo wĩ wa mũthemba o ũmwe na ebodi ĩo yo nyene, ũgĩgĩtumwo na ndigi cia thahabu, na cia rangi wa bururu, na wa zambarau, na wa gakarakũ, hamwe na gatani ya ndigi njeke ciogothetwo, o ta ũrĩa Jehova aathire Musa gwĩkwo.Ningĩ magĩthondeka tũhiga tũrĩa twa onigithi, magĩtwĩkĩra tũkonyo-inĩ tũgemie twa thahabu, na magĩtũkurura marĩĩtwa ma ciana cia Isiraeli o ta ũrĩa kanyamũ ga gwĩkĩra rũũri gekagwo.Agĩgĩĩkĩra tũhiga tũu ngwa-inĩ cia manyitithanĩrio ma ebodi ciande-inĩ, nĩ getha tũhiga tũu tũtuĩke twa gũtũma ciana cia Isiraeli iririkanagwo; o ta ũrĩa Jehova aathire Musa gwĩkwo.Ningĩ agĩtuma gakuo ga gĩthũri; gagĩtumwo nĩ mũtumi mũũhĩgĩrĩru ũtumi ũcio o ta ũrĩa ebodi yatumĩtwo; agĩgĩgatuma na ndigi cia thahabu, na ndigi cia rangi wa bururu, na wa zambarau, na wa gakarakũ, hamwe na gatani ya ndigi njeke ciogothetwo.Nao magĩgatuma ge thikwea koinanĩirũo, na kũraiha gwako gũgĩtuĩka irata rĩmwe, na kwarama gwako gũgĩtuĩka irata rĩmwe o ro ũguo, ge koinanĩre.Magĩgĩgathecerera tũhiga twa goro mĩhari ĩna; mũhari wa mbere ũkĩgĩa kahiga ka wakiki ũrĩa mũtune, na ka yakuti ĩrĩa ĩhaana ngoikoni, o na ka baregathu; tũu tũgĩtuĩka twa mũhari ũcio wa mbere.Naguo mũhari wa kerĩ, makĩwĩkĩra kahiga ga thumarati, na ka yakuti ĩrĩa ya rangi wa bururu, o na ka arimathi;naguo mũhari wa gatatũ, makĩwĩkĩra kahiga ka wakiki ũrĩa wa bururu, na ka yacimu, o na ka amethuthito.O naguo mũhari wa kana, makĩwĩkĩra kahiga ga thumarati ĩrĩa theru, na ka onigithi, o na ka njathibi; tũhiga tũu tũgĩgĩthecererũo tũkonyo-inĩ tũgemie twa thahabu, tũkĩnyitithanio natuo.Tũhiga tũu tũgĩgĩtuĩka ikũmi na twĩrĩ o ta marĩĩtwa ma ciana cia Isiraeli, o ta ũrĩa marĩĩtwa ma cio matwaranĩte; natuo tũgĩkururũo o ta ũrĩa kanyamũ ga gwĩkĩra rũũri gekagwo, kahiga o kahiga gagĩgĩkururũo rĩĩtwa igũrũ rĩako, o ta ũrĩa marĩĩtwa ma mĩhĩrĩga ĩo ikũmi na ĩĩrĩ yatariĩ.Ningĩ gakuo kau ga gĩthũri magĩgatumĩrĩra irengeri cia thahabu therie mũno itariĩ ta mĩhĩndo mĩceke ya kuogothwo.Magĩcoka magĩthondeka tũkonyo twĩrĩ tũgemie twa thahabu, o na icũhĩ igĩrĩ cia thahabu; nacio icũhĩ icio cierĩ magĩciĩkĩra mĩthia-inĩ yerĩ ya gakuo kau.Nacio irengeri icio cierĩ cia kuogothwo cia thahabu magĩciĩkĩra icũhĩ-inĩ icio cierĩ mĩthia-inĩ ya gakuo kau.O nayo mĩthia ĩrĩa ĩngĩ yerĩ ya irengeri icio cia kuogothwo, makĩmĩnyitithania na tũkonyo tũu twerĩ tũgemie, magĩcoka makĩmĩĩkĩra ngwa-inĩ iria igĩrĩ cia manyitithanĩrio ma ebodi ciande-inĩ, o mwena wa na mbere wayo.O na ningĩ magĩthondeka icũhĩ ingĩ igĩrĩ cia thahabu, magĩciĩkĩra mĩthia-inĩ yerĩ ya mĩena ya gakuo kau ga gĩthũri, o mwena ũrĩa ũriganĩtie na ebodi na thĩinĩ.Na ningĩ magĩcoka magĩthondeka icũhĩ ingĩ igĩrĩ cia thahabu, magĩciĩkĩra ngwa-inĩ icio cierĩ mĩena-inĩ yerĩ ya ebodi ĩo, mũhurahuro wa icio ingĩ, o mwena wa na mbere wayo, hakuhĩ na inyitithanĩrio, o hau igũrũ rĩa harĩa mwĩnyitio ũrĩa ũgemetio wega wa ebodi ũrĩ.Nako gakuo kau ga gĩthũri, o na ebodi io, magĩcinyitithania na karũkwa ka rangi wa bururu, na ũndũ wa kuohania icũhĩ icio na icũhĩ iria ingĩ itumĩrĩirũo ebodi, nĩ getha karũkwa kau gaikarage karĩ igũrũ rĩa harĩa mwĩnyitio ũrĩa ũgemetio wega wa ebodi ũrĩ, na nĩ getha gakuo kau ga gĩthũri gatikarekanie na ebodi; o ta ũrĩa Jehova aathire Musa gwĩkwo.Nayo nguo ĩo ndaya ya kwĩhumbanĩrio na ebodi akĩmĩtuma ĩrĩ o ĩmwe yothe, ya rangi mũtheri wa bururu;na akĩmĩĩkĩra irima gatagatĩ kayo rĩa gũtonyagĩria mũtwe rĩrigicĩirio gatamĩ ga kũrũmia mbarĩ ciothe ciarĩo, o ta ũrĩa nguo ya gĩthũri ĩrĩa ya gwĩkĩrũo mbaara-inĩ ĩtariĩ irima rĩayo, nĩ getha ndĩkanatembũke.Nao makĩgemia mwena wa mũhuro wa nguo ĩo ndaya na tũcunjura tũtariĩ ta matunda ma makomamanga twa ndigi cia rangi wa bururu, na wa zambarau, na wa gakarakũ, hamwe na gatani ya ndigi njeke ciogothetwo.Ningĩ magĩthondeka njingiri cia thahabu therie, magĩcirigicĩria mũthia-inĩ wa nguo ĩo ndaya, mĩena-inĩ yayo guothe, magĩthiĩ magĩcihakanagia na makomamanga macio;o njingiri ĩmwe, na ikomamanga rĩmwe, o njingiri ĩmwe, na ikomamanga rĩngĩ rĩmwe, igĩgĩthiĩ irũmanĩrĩire o ro ũguo irigicĩirie mwena wa mũhuro wa nguo ĩo ndaya ya gũtungata nayo, o ta ũrĩa Jehova aathire Musa gwĩkwo.Ningĩ magĩtumĩra Haruni na ariũ ake makanjũ na gatani ya ndigi njeke ciogothetwo, naguo kanjũ o kanjũ ũgĩtumwo ũrĩ o ũmwe wothe;na magĩtuma kĩremba gĩa gatani njega mũno, na tũkũbia twa gatani njega mũno o ro ũguo, o na thuruarĩ cia gatani ya ndigi njeke ciogothetwo,na magĩtuma mĩĩhotoro na gatani ya ndigi njeke ciogothetwo, na ndigi cia rangi wa bururu, na wa zambarau, o na wa gakarakũ, ĩtumĩtwo nĩ mũndũ mũũhĩgĩrĩru ũtumi ũcio; o ta ũrĩa Jehova aathire Musa gwĩkwo.Magĩcoka magĩthondeka gathuma ga gatanji karĩa kaamũre na thahabu therie mũno, na igũrũ rĩako magĩkurura ciugo ici; ŨYŨ NĨWE MŨTHERU WAMŨRĨIRŨO JEHOVA; magĩgĩcikurura ho o ta ũrĩa kanyamũ ga gwĩkĩra rũũri gekagwo.Magĩgĩkoherera karũkwa ka rangi wa bururu, ga gũkohania na kĩremba mwena wa igũrũ wakĩo; o ta ũrĩa Jehova aathire Musa gwĩkwo.Ũguo nĩguo wĩra ũcio wothe wa gũthondeka gĩikaro kĩa hema-ya gũtũnganwo warĩkirio; ciana icio cia Isiraeli igĩgĩĩka maũndũ mothe o ta ũrĩa Jehova aathire Musa gwĩkwo; ũguo noguo ciekire.Nao andũ magĩtwarĩra Musa gĩikaro kĩu, o na Hema ĩo, na indo cia gwĩkĩrũo kuo, na ngathĩka ciayo cia kũnyitithania, na mbaũ ciayo, na mĩgamba yayo, na itugĩ ciayo, na makinya mayo;na kĩandarũa kĩa njũa cia ndũrũme itoboketio rangi-inĩ igatunĩha, na kĩandarũa kĩa njũa cia pomboo, na gĩtama kĩrĩa gĩa kũhakania kĩa nyumĩrĩra ya handũ harĩa hatheru mũno;na ithandũkũ rĩa ũira, na mĩtĩ yarĩo ĩrĩa mĩraya, na gĩikaro-gĩa-tha;na metha, na indo ciothe ciayo, na mĩgate ĩrĩa ya kũigwo mbere ya Jehova;na mũtĩ ũrĩa mũtheru wa kũigĩrĩrũo matawa, hamwe na matawa maguo, o marĩa ma kũigwo wega handũ hamo igũrũ rĩaguo, na indo ciothe ciaguo, o na maguta ma gwakio;na kĩgongona gĩa thahabu, na maguta ma gũitanĩrĩrio, na ũbumba ũrĩa ũnungaga wega, na tama wa kweheheragio wa mũromo-inĩ wa Hema;na kĩgongona kĩrĩa gĩa gĩcango, na kĩrũgara gĩakĩo gĩa gĩcango, na mĩtĩ yakĩo ĩrĩa mĩraya, o na indo ciakĩo ciothe, na kĩnyũngũ gĩa gwĩthambĩrũo, hamwe na kũgũrũ gwakĩo;na matama ma kũiriga nja ya gĩikaro, na itugĩ cia mĩena yothe yayo, na makinya ma cio, na tama ũrĩa wa kweheheragio wa mũromo-inĩ wa nja ĩo ya hema, na mĩhĩndo yayo, na higĩ ciayo, o na indo ciothe cia kũrutwo wĩra wa gĩikaro kĩu nacio o kũu hema-inĩ-ya-gũtũnganwo;na nguo iria itumĩtwo wega irĩ riri, cia kũruta wĩra nacio handũ harĩa hatheru ciĩhumbĩtwo, na nguo iria nyamũre cia Haruni mũthĩnjĩri-Ngai, o na nguo cia ariũ ake cia kũrutaga wĩra ũcio wa athĩnjĩri-Ngai nacio.Na rĩrĩ, o ta ũrĩa maũndũ mothe maatariĩ, marĩa Jehova aathire Musa mekwo, ũguo noguo ciana cia Isiraeli ciekire, ikĩruta wĩra ũcio wothe.Nake Musa akĩona wĩra ũcio wothe; na atĩrĩrĩ, ciana icio cia Isiraeli ciakorirũo iũrutĩte; o ta ũrĩa Jehova aathanĩte, ũguo noguo ciaũrutire; nake Musa agĩcirathima.Nake Jehova akĩarĩria Musa, akĩmwĩra atĩrĩ,O mũthenya wa mbere wa mweri wa mbere, nĩguo ũgaaka gĩikaro kĩu kĩa hema-ya-gũtũnganwo.Narĩo ithandũkũ rĩa ũira, ũkaritonyia thĩinĩ, ũcoke ũrĩthiĩkĩrĩrie na gĩtama kĩu gĩa kũhakania.Ningĩ ũgatonyia metha thĩinĩ, na indo ciayo ũciige igũrũ rĩayo ũciare wega, o naguo mũtĩ ũrĩa wa kũigĩrĩrũo matawa ũũtonyie thĩinĩ, ũcoke wakie matawa maguo.Nakĩo kĩgongona kĩrĩa gĩa thahabu gĩa gũcinĩrũo ũbumba ũrĩa ũnungaga wega ũgakĩrũgamia nyumĩrĩra ya ithandũkũ rĩa ũira, ũcoke ũcuurie tama wa kweheheragio mũromo-inĩ wa gĩikaro kĩu,o nakĩo kĩgongona kĩa mahaki ma njino ũgakĩiga na hau kabere ka mũromo wa gĩikaro kĩa hema-ya-gũtũnganwo, kĩng’ethanĩire naguo.Nakĩo kĩnyũngũ gĩa gwĩthambĩrũo ũkĩige gatagatĩ-inĩ ka hema-ya-gũtũnganwo na kĩgongona kĩu, ũcoke ũgĩĩkĩre maĩ thĩinĩ.Ningĩ ũkarũgamia itugĩ cia nja ũmĩirige mĩena yothe, ũcoke ũcunjurie tama wa kweheheragio mũromo-inĩ wa nja ĩo.Thutha wa ũguo, ũkoya maguta marĩa maitanagĩrĩrio, ũitĩrĩrie gĩikaro, o na indo ciothe iria irĩ thĩinĩ wakĩo, ũkĩamũre ũgĩtherie, o na indo ciothe iria irĩ thĩinĩ wakĩo cia kũrutwo wĩra nacio, gĩcoke gũtuwo kĩamũre.O nakĩo kĩgongona kĩa mahaki ma njino ũgagĩitĩrĩria maguta hamwe na indo ciakĩo ciothe, nĩ getha wamũre kĩgongona kĩu ũgĩtherie, nakĩo kĩgongona kĩu gĩcoke gũtuwo kĩamũre mũno.Nakĩo kĩnyũngũ gĩa gwĩthambĩrũo hamwe na kũgũrũ gwakĩo ũgaciitĩrĩria maguta, ũciamũre ituĩke nyamũre.Nake Haruni me na ariũ ake, ũkamatwara mũromo-inĩ wa hema-ya-gũtũnganwo umathambĩrie ho na maĩ.Ũcoke ũhumbe Haruni nguo icio nyamũre, ũmũitĩrĩrie maguta, ũmwamũre ũmũtherie, nĩguo andu-ngatagĩre wĩra-inĩ ũcio wa mũthĩnjĩri-Ngai.O nao ariũ ake ũmatware ũmahumbe makanjũ,ũmaitĩrĩrie maguta, o ta ũrĩa waitĩrĩirie ithe wao, nĩguo mandungatagĩre wĩra-inĩ ũcio wa athĩnjĩri-Ngai; naguo ũhoro ũcio wao wa gũitĩrĩrio maguta nĩguo ũgatuĩka ũndũ wa kũmatuaga a thiritũ ya athĩnjĩri-Ngai, njiaro-inĩ ciao ciothe tene na tene.Nake Musa agĩgĩĩka o ta ũguo; o ta ũrĩa Jehova aamwathire eke-rĩ, ũguo noguo ekire.Na gũgĩkinya atĩrĩ, atĩ mwaka wa ĩĩrĩ, o mweri wa mbere waguo, mũthenya wa mbere wa mweri ũcio, gĩikaro kĩu gĩgĩakwo.Musa agĩgĩaka gĩikaro kĩu; makinya makĩo akĩmaiga thĩ akĩmaara wega, o nacio mbaũ ciakĩo agĩcirũgamia, o na mĩgamba yayo akĩmĩtonyia handũ hayo, na itugĩ ciakĩo agĩcirũgamia nĩguo ciikare ciĩhandĩte.Agĩcoka agĩtambũrũkia hema, akĩmĩara gĩikaro-inĩ kĩu igũrũ, agĩcoka akĩigĩrĩra kĩandarũa kĩrĩa kĩngĩ igũrũ rĩayo, o ta ũrĩa Jehova aathire Musa gwĩkwo.Thutha wa ũguo akĩoya ihengere icio cia ũira, agĩciĩkĩra ithandũkũ thĩinĩ, o nayo mĩtĩ ĩrĩa mĩraya akĩmĩĩkĩra ithandũkũ-inĩ rĩu mĩena-inĩ, o nakĩo gĩikaro-gĩa-tha agĩkĩigĩrĩra ithandũkũ-inĩ rĩu igũrũ;agĩcoka agĩtwara ithandũkũ rĩu, akĩrĩtonyia gĩikaro-inĩ kĩu thĩinĩ, o nakĩo gĩtama kĩrĩa gĩa kũhakania agĩgĩcuuria nyumĩrĩra yakĩo, agĩthiĩkĩrĩria ithandũkũ rĩu rĩa ũira nakĩo, o ta ũrĩa Jehova aathire Musa gwĩkwo.Nayo metha, akĩmĩiga hema-inĩ-ya-gũtũnganwo thĩinĩ, mwena wa gathigathini wa gĩikaro kĩu, o kũu mwena wa na nja wa gĩtama kĩrĩa gĩa kũhakania.Nayo mĩgate akĩmĩiga wega mbere ya Jehova igũrũ rĩayo, o ta ũrĩa Jehova aathire Musa gwĩkwo.O naguo mũtĩ wa kũigĩrĩrũo matawa akĩũtonyia hema-inĩ-ya-gũtũnganwo, akĩũiga ũng’ethanĩire na metha, mwena wa gũthini wa gĩikaro kĩu.O namo matawa akĩmaakia mbere ya Jehova, o ta ũrĩa Jehova aathire Musa gwĩkwo.Nakĩo kĩgongona kĩrĩa gĩa thahabu agĩgĩtonyia hema-inĩ-ya-gũtũnganwo, agĩkĩiga nyumĩrĩra ya gĩtama kĩu gĩa kũhakaniaagĩcoka agĩcinĩra igũrũ rĩakĩo ũbumba wa mahuti marĩa manungaga wega, o ta ũrĩa Jehova aathire Musa gwĩkwo.Ningĩ agĩcuuria gĩtama gĩa kweheheragio mũromo-inĩ wa gĩikaro.O nakĩo kĩgongona kĩa mahaki ma njino, agĩkĩiga mũromo-inĩ wa gĩikaro kĩu kĩa hema-ya-gũtũnganwo, agĩcoka akĩrutĩra mahaki ma njino igũrũ rĩakĩo, o na mũtu wa kũrutwo, o ta ũrĩa Jehova aathire Musa gwĩkwo.Nakĩo kĩnyũngũ gĩa gwĩthambĩrũo, agĩkĩiga gatagatĩ-inĩ ka hema-ya-gũtũnganwo na kĩgongona kĩu, agĩgĩitĩrĩra maĩ ma gwĩthamba.Nake Musa, me na Haruni na ariũ ake, magethambagĩra moko mao na magũrũ ho.Hĩndĩ ĩrĩa megũtonya hema-inĩ-ya-gũtũnganwo, na rĩrĩa megũkuhĩhĩria kĩgongona kĩu-rĩ, nĩguo methambaga, o ta ũrĩa Jehova aathire Musa gwĩkwo.Ningĩ akĩrũgamia itugĩ cia nja akĩirigĩra gĩikaro o na kĩgongona, na agĩcunjuria tama wa kweheheragio mũromo-inĩ wa nja ĩo. Ũguo nĩguo Musa aarĩkirie wĩra ũcio.Na rĩrĩ, hĩndĩ o ĩo itu rĩu rĩa Jehova rĩkĩhumba hema-ya-gũtũnganwo, naguo riri wa Jehova ũkĩiyũra gĩikaro-inĩ kĩu.Nake Musa ndaigana kũhota gũtonya hema-inĩ-ya-gũtũnganwo, nĩ ũndũ itu rĩu nĩrĩaikarĩte igũrũ rĩayo, o naguo riri wa Jehova ũkaiyũra gĩikaro-inĩ kĩu.Na rĩrĩ, rĩrĩa itu rĩu rĩoyũo na igũrũ, rĩkoima gĩikaro-inĩ kĩu, hĩndĩ ĩo ciana cia Isiraeli igathiĩ na mbere ng’endo-inĩ ciacio ciothe;no itu rĩu rĩaaga kuoyũo na igũrũ-rĩ, igagĩtiga gũthiĩ rũgendo o nginya mũthenya ũrĩa rĩkoyũo na igũrũ.Nĩ gũkorũo itu rĩu rĩa Jehova rĩaikaraga igũrũ rĩa gĩikaro kĩu mũthenya, ningĩ ũtukũ hakagĩa mwaki itu-inĩ rĩu, namo maũndũ macio makonagwo nĩ andũ othe a nyũmba ya Isiraeli ng’endo-inĩ ciao ciothe.NAKE Jehova agĩĩta Musa, akĩmwarĩria arĩ hema-inĩ-ya-gũtũnganwo, akĩmwĩra atĩrĩ,Arĩria ciana cia Isiraeli, ũciĩre ũũ: Hĩndĩ ĩrĩa mũndũ o na ũrĩkũ wanyu egũtwarĩra Jehova kĩndũ gĩa kũmũrutĩra-rĩ, indo cianyu iria mũrĩrutaga nĩ ũhiũ, naguo ũguo nĩ ta kuuga ũhiũ wa ng’ombe, na mbũri.Na rĩrĩ, kĩndũ kĩrĩa mũndũ ũcio ekũruta kĩngĩkorũo nĩ kĩa ihaki rĩa njino kiumĩte rũũru-inĩ rũa ng’ombe-rĩ, akaruta kĩa njamba ĩtarĩ na kaũũgũ, amĩrutĩre mũromo-inĩ wa hema-ya-gũtũnganwo, nĩ getha etĩkĩrĩke arĩ mbere ya Jehova.Nake aambe aigĩrĩre guoko gwake mũtwe wa nyamũ ĩo ĩkũrutwo ihaki rĩa njino, nayo nĩĩgetĩkĩrĩka nĩ ũndũ wake nĩ getha ĩmũhoroherie.Nake agathĩnjĩra ndegwa ĩo mbere ya Jehova, nao athĩnjĩri-Ngai, acio ariũ a Haruni, matwaratware thakame yayo, mamĩminjaminje mbarĩ ciothe igũrũ rĩa kĩgongona kĩrĩa kĩrĩ mũromo-inĩ wa hema-ya-gũtũnganwo.Ningĩ nyamũ ĩo ya ihaki rĩa njino, acoke amĩrute rũũa, amĩtinangie icunjĩ.Nao ariũ a Haruni, mũthĩnjĩri-Ngai, maakie mwaki kĩgongona-inĩ kĩu igũrũ, macoke maare ngũ wega igũrũ rĩa mwaki ũcio,nao ariũ a Haruni, acio athĩnjĩri-Ngai, matandaiye icunjĩ icio wega igũrũ rĩa ngũ icio irĩ mwaki-inĩ igũrũ rĩa kĩgongona kĩu, hamwe na mũtwe na nyama cia maguta;no rĩrĩ, nyama ciayo cia nda, na mathagiro, mũruti igongona rĩu aambe acithambie na maĩ; nake mũthĩnjĩri-Ngai acoke acicinĩre ciothe kĩgongona-inĩ kĩu igũrũ, ituĩke ihaki rĩa njino; o ihaki rĩa gũcinwo na mwaki, rĩa gũtũma mũtararĩko ũrĩa ũnungaga wega ũiguwo nĩ Jehova.Ningĩ kũngĩkorũo kĩndũ kĩrĩa mũndũ ekũruta kĩa ihaki rĩa njino gĩkuuma rũũru-inĩ rũa ng’ondu, kana rũa mbũri-rĩ, akaruta njamba ĩtarĩ na kaũũgũ;nake amĩthĩnjĩre mbere ya Jehova o hau mwena-inĩ wa kĩgongona ũrĩa ũrorete gathigathini; nao ariũ a Haruni, acio athĩnjĩri-Ngai, maminjaminje thakame yayo kĩgongona-inĩ kĩu igũrũ mbarĩ ciothe.Acoke amĩtinangie icunjĩ, ciigwo hamwe na mũtwe wayo, na nyama ciayo cia maguta, nake mũthĩnjĩri-Ngai acitandaiye wega igũrũ rĩa ngũ iria irĩ mwaki-inĩ kĩgongona-inĩ igũrũ;no rĩrĩ, nyama cia nda, na mathagiro, mũruti igongona rĩu aambe acithambie na maĩ, nake mũthĩnjĩri-Ngai acoke arute nyama icio ciothe, acicinĩre kĩgongona-inĩ kĩu igũrũ; rĩu nĩrĩo ihaki rĩa njino, o ihaki rĩa gũcinwo na mwaki, rĩa gũtũma mũtararĩko ũrĩa ũnungaga wega ũiguwo nĩ Jehova.Nĩngĩ kĩndũ gĩake gĩa kũrutĩra Jehova kĩngĩtuĩka nĩ ihaki rĩa njino rĩa mũthemba wa nyamũ iria ciũmbũkaga-rĩ, hĩndĩ ĩo kĩndũ gĩake gĩa kũruta gĩgatuĩka ndirahũgĩ, kana ndutura itarĩ ngũrũ.Nake mũthĩnjĩri-Ngai amĩtware kĩgongona-inĩ, amĩthiore mũtwe ĩtinĩke ngingo, amĩcinĩre kĩgongona-inĩ kĩu igũrũ; nayo thakame yayo ĩitwo mwena-inĩ wa kĩgongona;ningĩ arute kabutu kayo hamwe na tatha wako, agagaikie mwena-inĩ wa kĩgongona ũrĩa ũrorete irathĩro, handũ harĩa haitagwo mũhu,na amĩtarũre mathagu mayo, no ndakamĩteithũrane; nake mũthĩnjĩri-Ngai amĩcinĩre kĩgongona-inĩ kĩu ĩgũrũ, o igũrũ rĩa ngũ iria irĩ mwaki-inĩ; rĩu nĩrĩo ihaki rĩa njino, o ihaki rĩa gũcinwo na mwaki rĩa gũtũma mũtararĩko ũrĩa ũnungaga wega ũiguwo nĩ Jehova.Na rĩrĩ, hĩndĩ ĩrĩa mũndũ o na ũrĩkũ egũtwarĩra Jehova kĩndũ gĩa kũruta kĩa ihaki rĩa mũtu-rĩ, kĩndũ gĩake gĩa kũruta gĩgatuĩka mũtu mũhinyu mũno; na aũitĩrĩrie maguta, na awĩkĩre ubani;acoke aũtwarĩre ariũ a Haruni acio athĩnjĩri-Ngai; naguo mũtu ũcio mũhinyu mũno mũthĩnjĩri-Ngai awĩrũmĩre rũhĩ rũgima hamwe na maguta maguo, o na ubani ũrĩa ũrĩ ho wothe, acicinĩre kĩgongona-inĩ kĩu igũrũ ituĩke ũndũ wa gũtũma andũ maririkanwo nĩ Jehova; rĩu nĩrĩo ihaki rĩa gũcinwo na mwaki, rĩa gũtũma mũtararĩko ũrĩa ũnungaga wega ũiguwo nĩ Jehova;nakĩo kĩrĩa gĩgũtigara kĩa ihaki rĩu rĩa mũtu gĩtuĩke kĩa Haruni na ariũ ake; kĩu nĩ gĩtheru mũno kuona atĩ kiumĩte mahaki-inĩ marĩa macinĩirũo Jehova na mwaki.Na rĩrĩ, hĩndĩ ĩrĩa ũgũtwara kĩndũ gĩa kũruta kĩa ihaki rĩa mũtu, na gĩkorũo kĩhĩhĩirio ndumbĩrĩra-inĩ-rĩ, gĩgatuĩka mũgate ũtarĩ mũimbie wa mũtu mũhinyu mũno ũkimanĩtio na maguta, kana gĩtuĩke tũmĩgate tũhũthũ tũtarĩ tũimbie tũhakĩtwo maguta.Na rĩrĩ, kĩndũ gĩaku kĩrĩa ũkũruta kĩa ihaki rĩa mũtu kĩngĩkorũo nĩ mũgate ũrugĩtwo na mũkebe-rĩ, mũgate ũcio ũgathondekwo na mũtu mũhinyu mũno, na ndũimbio, na ũkorũo ũtukanĩtio na maguta.Ũgakĩwenyũranga cienyũ, ũciitĩrĩrie maguta. Rĩu nĩrĩo ihaki rĩa mũtu.Na rĩrĩ, kĩndũ gĩaku gĩa kũruta kĩa ihaki rĩa mũtu kĩngĩkorũo nĩ mũgate ũkarangĩtwo na rũgĩo-rĩ, gĩgathondekwo kĩa mũtu mũhinyu mũno, ũkimanĩtio na maguta.Narĩo ihaki rĩu rĩa mũtu rĩthondeketwo mĩthemba ĩo rĩtwarĩrũo Jehova; nakĩo kĩndũ kĩu gĩtwarũo kĩigwo harĩ mũthĩnjĩri-Ngai, nake agĩtware kĩgongona-inĩ.Nake mũthĩnjĩri-Ngai acoke oe mĩgate ĩmwe ya ihaki rĩu rĩa mũtu ya gũtũma andũ maririkanwo nĩ Jehova, amĩcinĩre kĩgongona-inĩ kĩu igũrũ; rĩu nĩrĩo ihaki rĩa gũcinwo na mwaki rĩa gũtũma mũtararĩko ũrĩa ũnungaga wega ũiguwo nĩ Jehova.Nakĩo kĩrĩa kĩrĩtigara kĩa ihaki rĩu rĩa mũtu gĩtuĩke kĩa Haruni na ariũ ake; kĩu nĩ gĩtheru mũno kuona atĩ kiumĩte mahaki-inĩ marĩa macinĩirũo Jehova na mwaki.Gũtirĩ ihaki rĩa mũtu wa mũthemba o na ũrĩkũ mũkarutĩra Jehova wĩ mwĩkĩre ndawa ya kũimbia; nĩ gũkorũo mũtigacina ndawa ya kũimbia mĩgate o na atĩa, o na kana ũũkĩ, atĩ nĩguo ituĩke ihaki rĩa gũcinĩrũo Jehova na mwaki.Indo icio mũgacirutĩra Jehova mũkĩruta maciaro ma mbere; no rĩrĩ, itikanatwarũo kĩgongona-inĩ igũrũ ituĩtwo cia mũtararĩko ũrĩa ũnungaga wega.Ningĩ kĩndũ kĩrĩa gĩothe ũkũruta kĩa ihaki rĩa mũtu ũgĩĩkagĩre cumbĩ; o na ndũkanareke cumbĩ wa kĩrĩkanĩro kĩa Ngai waku wage ihaki-inĩ rĩaku rĩa mũtu; ningĩ indo ciaku ciothe iria ũkũruta, ũcirutanagĩrie na cumbĩ.Na rĩrĩ, ũngĩkorũo ũkũrutĩra Jehova ihaki rĩa mũtu na ũkorũo nĩ wa irio cia maciaro ma mbere-rĩ, nĩũkaruta ngano hĩhie na mwaki ĩrĩ magira-inĩ mayo, ĩtuĩke ihaki rĩa mũtu ũrĩa ũrutĩtwo wa indo ciaku cia maciaro ma mbere, nayo ĩtuĩke ngano ya mũgethano itumbũrĩtwo ĩrĩ o magira-inĩ mayo.Na ũgekĩra maguta igũrũ rĩayo; ũcoke ũmĩigĩrĩre ubani igũrũ rĩayo; rĩu nĩrĩo ihaki rĩa mũtu.Nake mũthĩnjĩri-Ngai agacina ngano ĩmwe ĩtumbũrĩtwo, o na maguta mamwe, hamwe na ubani wothe, cia gũtũma andũ maririkanwo nĩ Jehova; rĩu nĩrĩo ihaki rĩa gũcinĩrũo Jehova na mwaki.Na rĩrĩ, kĩndũ gĩake gĩa kũruta kĩngĩkorũo nĩ kĩa igongona rĩa ũiguano, nake akorũo egũkĩruta ũhiũ-inĩ wa ng’ombe-rĩ, o na gĩĩ kĩa njamba, kana nga, agakĩrutĩra Jehova gĩtarĩ na kaũũgũ.Nayo nyamũ ĩo yake ya kũrutwo aambe amĩigĩrĩre guoko mũtwe, acoke amĩthĩnjĩre hau mũromo-inĩ wa hema-ya-gũtũnganwo; nao ariũ a Haruni, acio athĩnjĩri-Ngai, maminjaminje thakame yayo igũrũ rĩa kĩgongona mbarĩ ciothe.Na rĩrĩ, thĩinĩ wa igongona rĩu rĩa ũiguano-rĩ, nĩakarutĩra Jehova nyama imwe cia gũcinwo na mwaki; nacio nĩ rũambũ rũrĩa rũhumbagĩra nyama cia nda, na maguta ma nda mothe,na higo cierĩ hamwe na maguta marĩa magwataine nacio honge-inĩ, na habaya wa ini-inĩ ũrutanĩrio na higo.Nao ariũ a Haruni macinĩre nyama icio kĩgongona-inĩ igũrũ, o igũrũ rĩa ihaki rĩa njino rĩrĩa rĩigĩrĩirũo ngũ-inĩ iria irĩ mwaki-inĩ; rĩu nĩrĩo ihaki rĩa gũcinwo na mwaki rĩa gũtũma mũtararĩko ũrĩa ũnungaga wega ũiguwo nĩ Jehova.Na rĩrĩ kĩndũ gĩake gĩa kũrutĩra Jehova kĩa igongona rĩa ũiguano, kĩngĩkorũo kiumĩte rũũru-inĩ rũa ng’ondu-rĩ, o na gĩĩ kĩa njamba kana nga, no mũhaka arute ĩtarĩ na kaũũgũ.Na kĩngĩkorũo nĩ gatũrũme kana kamwatĩ, agakaruta akaige mbere ya Jehova,na aambe aigĩrĩre guoko gwake mũtwe wa kau ekũruta, acoke agathĩnjĩre o hau mbere ya hema-ya-gũtũnganwo; nao ariũ a Haruni maminjaminje thakame yako igũrũ rĩa kĩgongona mbarĩ ciothe.Na rĩrĩ, thĩinĩ wa igongona rĩu rĩa ũiguano, akarutĩra Jehova nyama imwe cia gũcinwo na mwaki; nacio nĩ maguta mothe ma kagondu kau, o gĩthita gĩako kĩrĩ kĩgima gĩtinĩirio ihĩndĩ-inĩ rĩa rũcuthĩ, na rũambũ rũrĩa rũhumbagĩra nyama cia nda, na maguta ma nda mothe,o na higo cierĩ hamwe na maguta marĩa magwataine nacio honge-inĩ, o na habaya wa ini-inĩ aũrutanĩrie na higo.Nake mũthĩnjĩri-Ngai acinĩre nyama icio kĩgongona-inĩ kĩu igũrũ; ĩo nĩyo ndĩa ĩrĩa ĩrutĩirũo Jehova ya ihaki rĩa gũcinwo na mwaki.Ningĩ kĩndũ gĩake gĩa kũruta kĩngĩtuĩka nĩ mbũri-rĩ, nĩakamĩruta amĩige mbere ya Jehova,na aambe aigĩrĩre guoko gwake mũtwe wa nyamũ ĩo ekũruta, acoke amĩthĩnjĩre o hau mbere ya hema-ya-gũtũ-nganwo; nao ariũ a Haruni maminjaminje thakame yayo igũrũ rĩa kĩgongona mbarĩ ciothe.Na nĩakaruta nyama imwe ciayo ituĩke kĩndũ kĩrĩa arutĩire Jehova kĩa ihaki rĩa gũcinwo na mwaki; nacio nĩ rũambũ rũrĩa rũhumbagĩra nyama cia nda, na maguta ma nda mothe,na higo cierĩ hamwe na maguta marĩa magwataine nacio honge-inĩ, o na habaya wa ini-inĩ aũrutanĩrie na higo.Nake mũthĩnjĩri-Ngai acinĩre nyama icio kĩgongona-inĩ kĩu igũrũ; ĩo nĩyo ndĩa ĩrĩa ĩrutĩirũo Jehova ya ihaki rĩa gũcinwo na mwaki ya gũtũma mũtararĩko ũrĩa ũnungaga wega ũiguwo; maguta mothe nĩ ma Jehova.Ũndũ ũyũ ũgũtuĩka watho wa gũtũũra ũrũmagĩrĩrũo hingo ciothe njiaro-inĩ cianyu ciothe, kũndũ kũrĩa guothe mũrĩtũũraga, wa atĩ mũtikanarĩe maguta kana thakame.NINGĨ Jehova akĩarĩria Musa, akĩmwĩra atĩrĩ,Aria na ciana cia Isiraeli, ũciĩre ũũ: Mũndũ o na ũrĩkũ angĩkehia wĩhia uumanĩte na maũndũ marĩa Jehova aathanĩte matikanekwo, eke ũndũ ũmwe wa maũndũ macio atekũmenya atĩ nĩ ũũru areka-rĩ,kũngĩkorũo nĩ mũthĩnjĩri-Ngai ũrĩa ũitĩrĩirio maguta ũkehia, na tondũ wa wĩhia ũcio atũme andũ arĩa angĩ monwo atĩ ti-itherũ nĩmahĩtĩtie-rĩ, nĩakarutĩra Jehova ndegwa ĩmwe ĩtarĩ ngũrũ, na ĩtarĩ na kaũũgũ, nĩ ũndũ wa wĩhia wake ũcio ehĩtie, ĩtuĩke ya igongona rĩa mehia.Nake agatwara ndegwa o mũromo-inĩ wa hema-ya-gũtũnganwo mbere ya Jehova, na aambe aigĩrĩre guoko gwake mũtwe wa ndegwa ĩo, acoke amĩthĩnjĩre o hau mbere ya Jehova.Nake mũthĩnjĩri-Ngai ũcio ũitĩrĩirio maguta oe thakame ya ndegwa ĩo, amĩtware hema-inĩ-ya-gũtũnganwo,nake mũthĩnjĩri-Ngai ũcio atobokie kĩara gĩake thakame-inĩ, aminjaminje thakame ĩo maita mũgwanja mbere ya Jehova, hau mbere ya gĩtama kĩrĩa gĩa kũhakania kĩa handũ harĩa haamũre.Ningĩ mũthĩnjĩri-Ngai ekĩre thakame ĩo ĩmwe hĩa-inĩ cia kĩgongona kĩa mahuti marĩa manungaga wega, kĩrĩa kĩrĩ hema-inĩ-ya-gũtũnganwo, hau mbere ya Jehova; nayo thakame ĩrĩa ĩngĩ yothe ya ndegwa ĩo amĩite thĩ kĩgongona-inĩ kĩa mahaki ma njino, o kĩu kĩrĩ mũromo-inĩ wa hema-ya-gũtũnganwo.Nayo ndegwa ĩo ya igongona rĩa mehia amĩrute maguta mayo mothe; namo nĩ rũambũ rũrĩa rũhumbagĩra nyama cia nda, o na maguta ma nda mothe,o na higo cierĩ hamwe na maguta marĩa magwataine nacio honge-inĩ, o na habaya wa ini-inĩ aũrutanĩrie na higo;akaruta maguta mayo o ta ũrĩa ndegwa ya igongona rĩa ũiguano ĩrutagwo; nacio nyama icio ciothe mũthĩnjĩri-Ngai acicinĩre kĩgongona-inĩ igũrũ kĩu kĩa mahaki ma njino.Naguo mũgũgũta wa ndegwa ĩo, na nyama ciayo ciothe, hamwe na mũtwe wayo, na mathagiro mayo, na nyama ciayo cia nda, o na tatha wayo,naguo ũguo nĩ ta kuuga ndegwa ĩo yothe, akamĩkuua, amĩtware na kũu gĩthaka-inĩ mbarĩ ĩrĩa ĩngĩ ya hau kĩraaro-inĩ, handũ hatarĩ gĩko, harĩa haitagwo mũhu, amĩcinĩre na mwaki ngũ-inĩ igũrũ; o handũ hau mũhu ũitagwo-rĩ, nĩho ĩgacinĩrũo.Na rĩrĩ, kũngĩkorũo nĩ kĩrĩndĩ gĩothe gĩa Isiraeli gĩkehia, naguo ũndũ ũcio ũikare ũhithĩtwo wage kũmenyeka nĩ ũũngano wakĩo, nakĩo gĩkorũo nĩgĩĩkĩte ũndũ o na ũrĩkũ wa maũndũ marĩa Jehova aathanire matikanekwo, nakĩo kĩonwo atĩ ti-itherũ nĩkĩĩhĩtie,hĩndĩ ĩrĩa wĩhia ũrĩa kĩĩhĩtie ũkamenyeka-rĩ, kĩrĩndĩ kĩu gĩkaruta ndegwa ĩtarĩ ngũrũ, ĩtuĩke igongona rĩa mehia, kĩmĩtware hau mwena wa na mbere wa hema-ya-gũtũnganwo.Nao athuri arĩa me kĩrĩndĩ-inĩ kĩu maambe maigĩrĩre moko mao mũtwe wa ndegwa ĩo mbere ya Jehova; nayo ndegwa ĩo ĩcoke ĩthĩnjĩrũo hau mbere ya Jehova.Nake mũthĩnjĩri-Ngai ũrĩa ũitĩrĩirio maguta atware thakame ĩmwe ya ndegwa ĩo hema-inĩ-ya-gũtũnganwo;nake mũthĩnjĩri-Ngai atobokie kĩara gĩake thakame-inĩ ĩo, amĩminjaminje maita mũgwanja mbere ya Jehova, o hau mbere ya gĩtama kĩrĩa gĩa kũhakania.Ningĩ ekĩre thakame ĩmwe hĩa-inĩ cia kĩgongona kĩu kĩrĩ mbere ya Jehova, o kĩu kĩrĩ hema-inĩ-ya-gũtũnganwo thĩinĩ, nayo thakame ĩrĩa ĩngĩ yothe amĩite thĩ kĩgongona-inĩ kĩa ihaki rĩa njino, kĩu kĩrĩ mũromo-inĩ wa hema-ya-gũtũnganwo.Ningĩ arute maguta mayo mothe, amacinĩre kĩgongona-inĩ kĩu igũrũ.Ũguo nĩguo ageka ndegwa ĩo; o ta ũrĩa ekire ndegwa ya igongona rĩa mehia, ũguo noguo ageka ĩo o nayo; mũthĩnjĩri-Ngai akĩhoroherie kĩrĩndĩ kĩu, na nĩgĩkoherũo.O nayo ndegwa ĩo amĩoe, amĩtware na kũu gĩthaka-inĩ mbarĩ ĩrĩa ĩngĩ ya hau kĩraaro-inĩ, amĩcine o ta ũrĩa aacinire ndegwa ĩrĩa ya mbere; ĩo nĩyo ya igongona rĩa mehia ma kĩrĩndĩ kĩu.Na rĩrĩ, kũngĩkorũo nĩ mwathi wa andũ arĩa angĩ wĩhĩtie atekũmenya atĩ ũrĩa egwĩka nĩ ũũru, eke ũndũ ũmwe wa maũndũ marĩa Jehova Ngai wake aathanĩte matikanekwo, nake onwo atĩ ti-itherũ nĩ mwĩhia-rĩ,hĩndĩ ĩrĩa angĩmenyithio wĩhia ũcio ehĩtie, kĩndũ gĩake kĩrĩa akaruta nĩ mbũri, nayo ĩtuĩke nĩ thenge ĩtarĩ na kaũũgũ;na aambe amĩigĩrĩre guoko mũtwe, acoke amĩthĩnjĩre o handũ hau hathĩnjagĩrũo nyamũ cia ihaki rĩa njino mbere ya Jehova; mbũri ĩo-rĩ, nĩyo ya igongona rĩa mehia.Nake mũthĩnjĩri-Ngai oe thakame ĩmwe ya igongona rĩu rĩa mehia na kĩara gĩake, amĩĩkĩre hĩa-inĩ cia kĩgongona kĩa ihaki rĩa njino, nayo thakame ĩrĩa ĩngĩ yothe amĩite thĩ kĩgongona-inĩ kĩu kĩa ihaki rĩa njino.Namo maguta mayo mothe amacinĩre kĩgongona-inĩ kĩu igũrũ, o ta ũrĩa maguta ma igongona rĩa ũiguano macinagwo; mũthĩnjĩri-Ngai akĩmũhoroherie nĩ ũndũ wa wĩhia wake, na nĩakoherũo.Na rĩrĩ mũndũ o na ũrĩkũ wa andũ anyu arĩa angĩ angĩĩhia eke ũndũ o na ũrĩkũ wa maũndũ marĩa Jehova aathanĩte matikanekwo, atekũmenya atĩ ũrĩa egwĩka nĩ ũũru, nake onwo atĩ ti-itherũ nĩ mwĩhia,hĩndĩ ĩrĩa angĩmenyithio wĩhia ũcio ehĩtie-rĩ, kĩndũ gĩake gĩa kũruta nĩ mbũri, nayo ĩtuĩke nĩ harika ĩtarĩ na kaũũgũ, ĩrutwo nĩ ũndũ wa wĩhia ũcio ehĩtie.Nake aambe aigĩrĩre guoko mũtwe wa harika ĩo ĩkũrutwo igongona rĩa mehia, acoke amĩthĩnjĩre o handũ harĩa nyamũ cia ihaki rĩa njino ithĩnjagĩrũo.Nake mũthĩnjĩri-Ngai oe thakame ĩmwe yayo na kĩara gĩake, amĩĩkĩre hĩa-inĩ cia kĩgongona kĩa ihaki rĩa njino, nayo thakame ĩrĩa ĩngĩ yothe amĩite thĩ kĩgongona-inĩ kĩu.O namo maguta mothe mayo amarute, o ta ũrĩa marutagwo thĩinĩ wa nyamũ cia magongona ma ũiguano; nake mũthĩnjĩri-Ngai amacinĩre kĩgongona-inĩ kĩu igũrũ ma gũtũma mũtararĩko ũrĩa ũnungaga wega ũiguwo nĩ Jehova; mũthĩnjĩri-Ngai akĩmũhoroherie, na nĩakoherũo.Na rĩrĩ, kĩndũ gĩake gĩa kũruta gĩkoniĩ igongona rĩu rĩa mehia kĩngĩkorũo nĩ kagondu-rĩ, akaruta kamwatĩ gatarĩ na kaũũgũ.Na aambe aigĩrĩre guoko mũtwe wa kamwatĩ kau ka igongona rĩa mehia, acoke agathĩnjĩre o handũ harĩa nyamũ cia mahaki ma njino ithĩnjagĩrũo, gatuĩke ka igongona rĩa mehia.Nake mũthĩnjĩri-Ngai oe thakame ĩmwe ya kamwatĩ kau ka igongona rĩa mehia na kĩara gĩake, amĩĩkĩre hĩa-inĩ cia kĩgongona kĩa ihaki rĩa njino, nayo thakame ĩrĩa ĩngĩ yothe amĩite thĩ kĩgongona-inĩ kĩu;namo maguta mako mothe amarute, o ta ũrĩa maguta ma kagondu ka igongona rĩa ũiguano marutagwo, nake mũthĩnjĩri-Ngai amacinĩre kĩgongona-inĩ igũrũ, o ta ũrĩa nyamũ cia mahaki ma gũcinwo na mwaki marĩa marutagĩrũo Jehova macinagwo; mũthĩnjĩri-Ngai akĩmũhoroherie ũhoro-inĩ wa wĩhia ũrĩa ehĩtie, na nĩakoherũo.Na rĩrĩ, mũndũ o na ũrĩkũ e mũira wa ũndũ ũrĩa onete, kana akamenya ũhoro waguo, angĩĩhia nĩ ũndũ wa kwaga kuumbũra hĩndĩ ĩrĩa ehĩtithĩtio aarie ũhoro-wa-ma-rĩ, nĩagacokererũo nĩ ũũru ũcio ekĩte;kana mũndũ o na ũrĩkũ angĩhutia kĩndũ o na kĩ kĩĩ mũgiro, o na kũngĩtuĩka nĩ kĩimba kĩa nyamũ ĩrĩ mũgiro, kana kĩimba kĩa nyamũ ĩrĩ mũgiro ya ũhiũ, kana kĩimba kĩa nyamũ ĩrĩ mũgiro ya iria ithiaga ikurumĩte thĩ, naguo ũndũ ũcio ũikare ũhithĩtwo, akaaga kũũmenya, nake agwatwo nĩ thahu-rĩ, hĩndĩ ĩo nĩakonwo e mũhĩtia;kana angĩhutia kĩndũ kĩĩ mũgiro kĩa mũthemba o na ũrĩkũ kiumĩte thĩinĩ wa mũndũ, na ũndũ ũcio ũikare ũhithĩtwo, aage kũũmenya, hĩndĩ ĩrĩa akaũmenya-rĩ, nĩakonwo e mũhĩtia;o na kana mũndũ o na ũrĩkũ angĩĩhia, aarie ũhoro na kanua gake atawĩcirĩtie wega, o na angĩkorũo nĩ wa gwĩka ũũru, kana wega, naguo ũndũ ũcio aarĩtie akĩĩhĩta, ũngĩkorũo nĩ wa mũthemba o na ũrĩkũ, nake aage kũũrũmbũiya, aikare ta atekũũmenya-rĩ, hĩndĩ ĩrĩa akaũmenya, nĩakonwo e mũhĩtia maũndũ-inĩ macio;na nĩgũgakinya atĩrĩ, atĩ hĩndĩ ĩrĩa akonwo e mũhĩtia ũndũ-inĩ ũmwe wa maũndũ macio, nĩakoimbũra ũndũ ũrĩa ahĩtĩtie;nake atwarĩre Jehova kĩndũ gĩake kĩa igongona rĩa ihĩtia nĩ ũndũ wa ihĩtia rĩu ahĩtĩtie, nakĩo gĩtuĩke kagondu karutĩtwo rũũru, o na ge kamwatĩ kana kaharika, gatuĩke ka igongona rĩa mehia; nake mũthĩnjĩri-Ngai amũhoroherie nĩ ũndũ wa ihĩtia rĩu rĩake.Na rĩrĩ, angĩkorũo ndangĩona kagondu ga kũruta-rĩ, nĩarutĩre Jehova ndirahũgĩ igĩrĩ, kana ndutura igĩrĩ itarĩ ngũrũ, ituĩke kĩndũ kĩa igongona rĩa ihĩtia rĩu ahĩtĩtie; kamwe gatuĩke ka igongona rĩa mehia, nako karĩa kangĩ gatuĩke ka ihaki rĩa njino.Agĩtũtwarĩre mũthĩnjĩri-Ngai, nake aambe arute kau ka igongona rĩa mehia, agathiore mũtwe gatinĩke ngingo, na ndagagateithũrane;acoke akĩminjaminje thakame ya igongona rĩu rĩa mehia mwena-inĩ wa kĩgongona nayo thakame ĩrĩa ndigaru amĩite thĩ hau kĩgongona-inĩ rĩu nĩrĩo igongona rĩa mehia.Nako karĩa kangĩ ga kerĩ akarute gatuĩke ihaki rĩa njino, o ta ũrĩa mũtugo wa ihaki rĩu ũtariĩ, nake mũthĩnjĩri-Ngai akĩmũhoroherie wĩhia ũcio ehĩtie, na nĩakoherũo.No rĩrĩ, angĩkorũo ndangĩona ndirahũgĩ igĩrĩ cia kũruta, kana ndutura igĩrĩ itarĩ ngũrũ, ndarĩ hingo atagatwara kĩndũ gĩake gĩa kũruta nĩ ũndũ wa wĩhia ũrĩa ehĩtie, nakĩo gĩtuĩke gĩcunjĩ gĩa ikũmi kĩa eba ng’ima ya mũtu mũhinyu mũno, ũtuĩke igongona rĩa mehia; na ndakanawĩkĩre maguta kana ubani igũrũ rĩaguo, nĩ gũkorũo rĩu nĩrĩo igongona rĩa mehia.Nake akĩũtwarĩre mũthĩnjĩri-Ngai, nake mũthĩnjĩri-Ngai awĩrũmĩre rũhĩ rũgima rũtuĩke ũndũ wa gũtũma andũ maririkanwo nĩ Jehova, acoke aũcinĩre kĩgongona-inĩ, o ta ũrĩa nyamũ cia mahaki ma gũcinwo na mwaki marĩa marutagĩrũo Jehova macinagwo; rĩu nĩrĩo igongona rĩa mehia.Nake mũthĩnjĩri-Ngai ahoroherie mũndũ ũcio rĩĩhia rĩu ehĩtie rĩkoniĩ ũndũ o na ũrĩkũ wa maũndũ macio, na nĩakoherũo; namo matigari matuĩke ma mũthĩnjĩri-Ngai, o ta ũrĩa gwĩkagwo ihaki-inĩ rĩa mũtu.Ningĩ Jehova akĩarĩria Musa, akĩmwĩra atĩrĩ,Mũndũ o na ũrĩkũ angĩhĩtia ihĩtia, ehie wĩhia ũkoniĩ indo iria nyamũrĩre Jehova atekũmenya atĩ ũguo areka nĩ ũũru-rĩ, nĩatwarĩre Jehova kĩndũ kĩa igongona rĩa ihĩtia, nakĩo gĩtuĩke ndũrũme ĩtarĩ na kaũũgũ ĩrutĩtwo rũũru-inĩ, o ta ũrĩa wee ũgatua thogora wayo ĩkĩgũrũo na cekeri cia betha, kũringana na cekeri ya handũ harĩa haamũre, ĩgĩtuĩke ya igongona rĩa ihĩtia;ningĩ arĩhe irĩhi nĩ ũndũ wa ihĩtia rĩu ahĩtĩtie rĩkoniĩ indo iria nyamũre, o na ongerere gĩcunjĩ gĩa gatano gĩacio, acinengere mũthĩnjĩri-Ngai; nake mũthĩnjĩri-Ngai amũhoroherie na ndũrũme ĩo ya igongona rĩa ihĩtia, na nĩakoherũo.No rĩrĩ, mũndũ o na ũrĩkũ angĩĩhia, eke ũndũ o na ũrĩkũ wa maũndũ marĩa Jehova aathanĩte matikanekwo, o na angĩtuĩka ndamenyete atĩ nĩ ũũru areka, ndarĩ hingo atarĩ o mũhĩtia, na nĩagacokererũo nĩ ũũru ũcio wake.Mũndũ ũcio nĩagĩtwarĩre mũthĩnjĩri-Ngai ndũrũme ĩtarĩ na kaũũgũ, ĩrutĩtwo rũũru-inĩ, o ta ũrĩa wee ũgatua thogora wayo ĩkĩgũrũo, ĩtuĩke igongona rĩa ihĩtia, nake mũthĩnjĩri-Ngai amũhoroherie nĩ ũndũ wa ũndũ ũcio ahĩtĩtie atacirĩire, o na atekũmenya atĩ ũrĩa ekĩte nĩ ũũru, na nĩakoherũo.Rĩu nĩrĩo igongona rĩa ihĩtia, tondũ mũndũ ũcio ti-itherũ nĩ mũhĩtia mbere ya Jehova.Nake Jehova akĩarĩria Musa, akĩmwĩra atĩrĩ,Mũndũ o na ũrĩkũ angĩĩhia, aagarare watho wa Jehova, ahenie mũndũ ũrĩa ũngĩ thĩinĩ wa indo iria amũigĩire, kana thĩinĩ wa karĩko karĩa maarĩkanĩire, kana amũtunye kĩndũ, kana ahinyĩrĩrie mũndũ ũrĩa ũngĩ;kana akorũo nĩonete kĩndũ kĩrĩa kĩorĩte, na acoke ahenie mwene kĩo, na ehĩte na maheni-rĩ, ha ũhoro wa ũndũ o na ũrĩkũ wa maũndũ macio mothe mũndũ angĩĩhia akĩmeka-rĩ,gũgagĩtuĩka ũũ: atĩ angĩkorũo ehirie, na akĩonwo e mũhĩtia, nĩagacokia kĩrĩa aathiire nakĩo gĩa ũtunyani, kana kĩrĩa aathiire nakĩo kĩa ũhahami, kana kĩa indo iria ciaigĩtwo kũrĩ we, kana kĩndũ kĩrĩa kĩũrĩte nake agakĩona,o na kana thĩinĩ wa kĩndũ o na kĩ kĩrĩa ehĩtĩte na maheni ũhoro-inĩ wakĩo; nĩ gũcokia agagĩcokia gĩothe biũ, o na akĩongerere gĩcunjĩ kĩngĩ gĩa gatano, akĩnengere mwene kĩo mũthenya o ro ũcio akonwo e mwĩhia.Ningĩ atwarĩre mũthĩnjĩri-Ngai kĩndũ gĩake gĩa kũrutĩrũo Jehova igongona rĩa rĩĩhia, nakĩo gĩtuĩke ndũrũme ĩtarĩ na kaũũgũ yumĩte rũũru-inĩ, o ta ũrĩa wee ũgatua thogora wayo ĩkĩgũrũo, nĩ ũndũ wa igongona rĩa ihĩtia.Nake mũthĩnjĩri-Ngai ũcio amũhoroherie mbere ya Jehova, na nĩakoherũo ũndũ ũcio ekĩte ũgatũma onwo e mwĩhia.Nake Jehova akĩarĩria Musa, akĩmwĩra atĩrĩ,Atha Haruni na ariũ ake, ũmere atĩrĩ, Watho wa ihaki rĩa njino nĩguo ũyũ: ihaki rĩu rĩa njino rĩrĩraaraga riiko rĩkĩhĩa rĩrĩ kĩgongona-inĩ igũrũ o nginya rũcinĩ; naguo mwaki ũcio wa kĩgongona ũraarage o ũgĩakana ho.Nake mũthĩnjĩri-Ngai ehumbe nguo yake ya gatani, o nayo thuruarĩ yake ya gatani ehumbe mwĩrĩ, acoke oe mũhu wa nyamũ ĩo ĩcinĩirũo na mwaki kĩgongona-inĩ igũrũ, ya ihaki rĩa njino, akaũige mwena-inĩ wa kĩgongona.Thutha wa ũguo ehumbũrie nguo icio ciake, ehumbe ĩngĩ, acoke oe mũhu ũcio, aũtware na kũu gĩthaka-inĩ mbarĩ ĩrĩa ĩngĩ ya hau kĩraaro-inĩ aũite handũ hatarĩ gĩko.Naguo mwaki ũrĩa ũrĩ igũrũ rĩa kĩgongona ũikare o ũgĩakanaga ho, na ndũkanahore; nake mũthĩnjĩri-Ngai awĩkagĩre ngũ o rũcinĩ hĩndĩ ciothe, nacio nyama cia ihaki rĩa njino acitandayagie wega igũrũ rĩa ngũ icio, o namo maguta ma magongona ma ũhoreri amacinagĩre ho igũrũ.Mwaki ũgũtũũra wakanaga kĩgongona-inĩ igũrũ hĩndĩ ciothe, na ndũkanahore.Naguo watho wa ihaki rĩa mũtu nĩ ũyũ: ariũ a Haruni marĩũrutagĩra mbere ya Jehova o hau mbere ya kĩgongona.Naguo mũtu ũcio mũhinyu mũno wa ihaki rĩu, awĩrũmĩre rũhĩ rũgima, na maguta maguo, o na ubani wothe ũrĩa wĩ igũrũ rĩa mũtu ũcio wa ihaki rĩu, acicinĩre kĩgongona-inĩ kĩu igũrũ, ũtũme mũtararĩko ũrĩa ũnungaga wega ũiguwo, nĩguo ũtuĩke ũndũ wa gũtũma andũ maririkanwo nĩ Jehova.Nakĩo kĩrĩa kĩrĩtigara kĩaguo, kĩrĩo nĩ Haruni na ariũ ake, kĩrĩĩrũo handũ hatheru, o na gĩtigekĩrũo ndawa ya kũimbia; makĩrĩĩre o hau nja ya hema-ya-gũtũ-nganwo.Matigari macio matikanarugwo na ndawa ya kũimbia. Kĩndũ kĩu-rĩ, nĩ niĩ ndĩmaheete gĩtuĩke gĩcunjĩ kĩao kĩa mahaki ma gũcinwo na mwaki marĩa ndutĩirũo; nakĩo nĩ kĩamũre mũno mũno, o ta igongona rĩa mehia, o na ta igongona rĩa ihĩtia.Mũndũ mũrũme o wothe thĩinĩ wa ariũ a Haruni nĩagakĩrĩaga gĩtuĩke gĩcunjĩ kĩanyu kĩrĩa mwagĩrĩirũo nĩ kũheagwo tene na tene njiaro-inĩ cianyu ciothe, kiumĩte mahaki-inĩ ma Jehova ma gũcinwo na mwaki marĩa arutĩirũo; matigari macio-rĩ, mũndũ o wothe ũrĩa ũkamahutia nĩagatuĩka mwamũre.Ningĩ Jehova akĩarĩria Musa, akĩmwĩra atĩrĩ,Kĩndũ kĩrĩa Haruni na ariũ ake makarutĩra Jehova mũthenya o ro ũcio egũitĩrĩrio maguta nĩ gĩkĩ; nĩ gĩcunjĩ gĩa ikũmi kĩa eba ng’ima ya mũtu ũrĩa mũhinyu mũno gĩa gũtuĩka ihaki rĩa mũtu, naguo ũtũũre ũrutagwo o ta ũguo, nuthu ĩmwe yaguo ĩrutagwo rũcinĩ, nayo ĩrĩa ĩngĩ ĩrutagwo hwaĩ-inĩ.Naguo ũkarangĩrũo rũgĩo-inĩ na maguta; na wahuhuiyo nĩ maguta wega nĩguo ũrĩũrehage, narĩo ihaki rĩu rĩa mũtu ũrĩrutage rĩrĩ cienyũ ngarange, rĩtuĩke rĩa mũtararĩko ũrĩa ũnungaga wega wa kũiguwo nĩ Jehova.Nake mũthĩnjĩri-Ngai ũrĩa ũitĩrĩirio maguta agacoka ithenya rĩake thĩinĩ wa ariũ ake-rĩ, nĩwe ũrĩrĩrutaga; kĩndũ kĩu kĩrĩcinagĩrũo Jehova gĩothe biũ, naguo ũndũ ũcio ũtuĩke kĩrĩra kĩa watho wa kũrũmagĩrĩrũo tene na tene.Narĩo ihaki o rĩothe rĩa mũtu rĩa mũthĩnjĩri-Ngai nĩ gũcinwo rĩrĩcinagwo rĩothe biũ, na rĩtikanarĩo.Ningĩ Jehova akĩarĩria Musa, akĩmwĩra atĩrĩ,Arĩria Haruni na ariũ ake, ũmere ũũ: Ũyũ nĩguo watho wa igongona rĩa mehia, atĩ o handũ harĩa ihaki rĩa njino rĩthĩnjagĩrũo, noho igongona rĩa mehia rĩrĩthĩnjagĩrũo mbere ya Jehova; igongona rĩu nĩ rĩamũre mũno mũno.Mũthĩnjĩri-Ngai ũrĩa ũkũhorohanĩria mehia narĩo nĩwe ũkarĩrĩa, rĩrĩĩrũo handũ hatheru, o hau nja thĩinĩ hema-inĩ-ya-gũtũnganwo.Nakĩo kĩndũ o gĩothe kĩrĩa gĩkahutia nyama yakĩo nĩgĩkaamũrũo, na nguo o na ĩrĩkũ ĩngĩkaminjũkĩrũo nĩ thakame yayo, nguo ĩo-rĩ, hau ĩminjũkĩirũo nĩũkahathambĩria handũ hatheru.No rĩrĩ, nyũngũ o na ĩrĩkũ ya rĩũmba ĩrĩa nyama ya igongona rĩu ĩrugĩtwo thĩinĩ wayo nĩyũragwo; no ĩngĩkorũo ĩrugĩtwo na nyũngũ ya gĩcango-rĩ, nĩĩgakumuthwo ĩcoke yagagio maĩ.Mũndũ mũrũme o wothe thĩinĩ wa athĩnjĩri-Ngai nĩakarĩaga nyama ciarĩo; igongona rĩu nĩ rĩamũre mũno mũno.No rĩrĩ, gũtirĩ igongona o na rĩrĩkũ rĩa mehia, rĩrĩa thakame yarĩo ĩtwarĩtwo hema-inĩ-ya-gũtũnganwo thĩinĩ nĩguo ĩkahoroherie andũ handũ hau haamũre, rĩngĩrĩo, no rĩcinwo na mwaki.Na rĩrĩ, ũyũ nĩguo watho wa igongona rĩa ihĩtia; igongona rĩu nĩ rĩamũre mũno mũno.O handũ harĩa mathĩnjagĩra ihaki rĩa njino-rĩ, noho marĩthĩnjagĩra igongona rĩa ihĩtia, nayo thakame yarĩo ĩminjaminjwo igũrũ rĩa kĩgongona mbarĩ ciothe.Namo maguta marĩo mothe mũthĩnjĩri-Ngai amarute, namo nĩmo gĩthita, na rũambũ rũrĩa rũhumbagĩra nyama cia nda,na higo cierĩ, na maguta marĩa magwataine nacio honge-inĩ, o na habaya wa ini-inĩ aũrutanĩrie na higo,nake mũthĩnjĩri-Ngai acicinĩre kĩgongona-inĩ kĩu igũrũ ituĩke ihaki rĩrutĩirũo Jehova rĩa gũcinwo na mwaki; rĩu nĩrĩo igongona rĩa ihĩtia.Mũndũ mũrũme o wothe thĩinĩ wa athĩnjĩri-Ngai nĩakarĩaga nyama ciarĩo, irĩĩrũo handũ hatheru; igongona rĩu nĩ rĩamũre mũno mũno.O ta ũrĩa igongona rĩa mehia rĩtariĩ-rĩ, ũguo noguo igongona rĩa ihĩtia rĩtariĩ o narĩo; magongona macio watho wamo no ũmwe; mũthĩnjĩri-Ngai ũrĩa ũkũhorohanĩria narĩo, nĩwe ũrĩrĩaga nyama ciarĩo.Na rĩrĩ, mũthĩnjĩri-Ngai ũrĩa ũkahorohanĩria na ihaki rĩa njino rĩa mũndũ o na ũrĩkũ-rĩ, mũthĩnjĩri-Ngai ũcio nĩwe ũkarigia na rũũa rũa ihaki rĩu rĩa njino ahorohanĩirie narĩo.Narĩo ihaki rĩa mũtu o rĩothe rĩrĩa rĩrugĩirũo ndumbĩrĩra-inĩ, o na kĩrĩa gĩothe gĩkarangĩtwo na rũgĩo kana na nyũngũ ya kĩgera, igatuĩka cia mũthĩnjĩri-Ngai ũrĩa ũhorohanĩirie.Narĩo ihaki o rĩothe rĩa mũtu ũtukanĩtio na maguta, kana ũrĩa mũũmũ o ro ũguo mũtheri, ũcio wothe ũgatuĩka wa ariũ a Haruni othe, o mũndũ wao athiĩ na rũgai rũaguo o ta ũrĩa ũngĩ.Naguo watho wa kĩrĩa mũndũ ekũrutĩra Jehova gĩtuĩke igongona rĩa ũiguano nĩguo ũyũ.Angĩkorũo ekũruta nĩ ũndũ wa gũcokia ngatho-rĩ, nĩakarutanĩria igongona rĩu rĩa gũcokia ngatho na tũmĩgate tũtarĩ tũimbie tũkimanĩtio na maguta, na tũmĩgate tũngĩ twa mũthemba mũhũthũ tũhakĩtwo maguta tũtarĩ tũimbie, o na tũmĩgate twa mũtu ũrĩa mũhinyu mũno tũkimanĩtio na maguta, tũkahuhuiyo nĩmo mũno.Ningĩ hamwe na igongona rĩu rĩake rĩa ũiguano rĩkoniĩ gũcokia ngatho-rĩ, akĩrutanĩrie tũmĩgate tũimbie na kĩndũ kĩrĩa ekũruta kĩa igongona.Na rĩrĩ, igongona-inĩ rĩu nĩarute o kĩndũ kĩmwe kĩmwe thĩinĩ wa indo icio ciothe irutĩtwo, nĩguo gĩtuĩke kĩa igongona rĩa kũiyũkio na igũrũ rĩrĩa rĩrutagĩrũo Jehova; nacio indo icio ituĩke cia mũthĩnjĩri-Ngai ũrĩa ũkũminjaminja thakame ya igongona rĩu rĩa ũiguano, athiĩ nacio.Nacio nyama iria irutĩtwo ituĩke igongona rĩu rĩake rĩa ũiguano, nĩ ũndũ wa gũcokia ngatho, ikarĩo mũthenya o ro ũcio kĩndũ kĩu gĩake gĩkũrutwo; na ndakanatigie gĩcunjĩ o na kĩmwe gĩacio kĩraare nginya o rũcinĩ.No rĩrĩ, kũngĩkorũo gĩtũmi kĩa ũndũ ũrĩa ũtũmĩte arute igongona nĩ mwĩhĩtwa ehĩtĩte, kana gũkorũo nĩ kĩndũ kĩrĩa ekũruta na kwĩendera-rĩ, nĩgĩkarĩo mũthenya o ro ũcio akaruta igongona rĩu rĩake, na kĩrĩa gĩtigaru gĩakĩo kĩrĩo rũciũ rũu rũngĩ;no nyama cia igongona rĩu ingĩkorũo itigarĩte mũthenya wa ĩtatũ-rĩ, nĩigacinwo na mwaki.Na rĩrĩ, nyama ya igongona rĩu rĩrutĩtwo rĩa ũiguano ĩngĩrĩo mũthenya wa ĩtatũ, rĩtigetĩkĩrĩka, kana mũndũ ũrĩa ũrĩrutĩte onwo ta arutĩte; rĩgatuĩka ũndũ wĩ thahu, nake mũndũ ũrĩa ũkarĩa nyama icio nĩwe ũgacokererũo nĩ wĩhia wake we mwene.Nacio nyama iria ingĩhutania na kĩndũ o na kĩ kĩrĩ mũgiro itikarĩo; nĩ gũcinwo igacinwo na mwaki. Nyama cia magongona macio, mũndũ o wothe ũtarĩ thahu aahota gũcirĩa;no rĩrĩ, mũndũ ũrĩa ũkarĩa nyama cia igongona rĩa indo icio irutĩtwo cia ũiguano o icio ikoniĩ Jehova, na akorũo arĩ na thahu, mũndũ ũcio nĩakaingatwo athengio kũrĩ andũ ao.Hĩndĩ ĩrĩa mũndũ o na ũrĩkũ akahutia kĩndũ o na kĩ kĩĩ mũgiro-rĩ, o na kĩngĩtuĩka kiumĩte thĩinĩ wa mũndũ, kana ahutie nyamũ ĩrĩ mũgiro, kana kĩndũ o na kĩ kĩĩ mũgiro, nake mũndũ ũcio acoke arĩe nyama ya igongona rĩrĩa rĩrutĩtwo rĩa ũiguano rĩkoniĩ Jehova, nĩakaingatwo athengio kũrĩ andũ ao.Ningĩ Jehova akĩarĩria Musa, akĩmwĩra atĩrĩ,Aria na ciana cia Isiraeli, ũciĩre ũũ: Mũtikanarĩe maguta o na me ma ndegwa, kana ma ng’ondu, kana ma mbũri.Maguta ma nyamũ ĩrĩa ĩkuĩte o ro ũguo, na ma nyamũ ĩrĩa ĩtinangĩtio nĩ nyamũ cia gĩthaka, macio-rĩ, mwahota kũruta wĩra namo wa mũthemba ũngĩ o na ũrĩkũ ũrĩa mũngĩenda; no kũrĩa mũtikanamarĩe o na atĩa.Nĩ gũkorũo mũndũ o wothe ũrĩa ũkarĩa maguta ma nyamũ ya ihaki rĩa gũcinwo na mwaki, marĩa marutĩirũo Jehova nĩ andũ, mũndũ ũcio ũmarĩĩte-rĩ, nĩakaingatwo athengio kũrĩ andũ ao.Na rĩrĩ, kũndũ o na kũrĩkũ kũrĩa mũtũũrĩte-rĩ, mũtikanarĩe thakame ya mũthemba o na ũrĩkũ, o na ĩrĩ ya nyamũ ĩrĩa ĩthiaga na mathagu, kana ya nyamũ ĩrĩa ĩthiaga na magũrũ.Mũndũ o na ũrĩkũ angĩkarĩa thakame-rĩ, mũndũ ũcio nĩakaingatwo athengio kũrĩ andũ ao.Nake Jehova akĩarĩria Musa, akĩmwĩra atĩrĩ,Aria na ciana cia Isiraeli, ũciĩre ũũ: Mũndũ ũrĩa ũkũrutĩra Jehova igongona rĩa ũiguano-rĩ, nĩoe we mwene indo iria ikũrutwo thĩinĩ wa igongona rĩu rĩake rĩa ũiguano;indo iria ekũrutĩra Jehova cia gũtuĩka ihaki rĩa gũcinwo na mwaki nĩacitware na moko make we mwene, atware maguta, hamwe na gĩthũri, nĩ getha gĩthũri kĩu gĩthũngũthio, gĩtuĩke igongona rĩa gũthũngũthĩrio mbere ya Jehova.Nake mũthĩnjĩri-Ngai acinĩre maguta macio kĩgongona-inĩ no gĩthũri gĩtuĩke kĩa Haruni na ariũ ake.Nakĩo kĩero kĩa ũrĩo mũkahe mũthĩnjĩri-Ngai, gĩtuĩke igongona rĩa kũiyũkio na igũrũ riumĩte magongona-inĩ manyu ma ũiguano.Thĩinĩ wa ariũ a Haruni-rĩ, ũrĩa ũhorohanĩirie na thakame ya magongona macio ma ũiguano, o na maguta mamo, nĩwe ũkarigia na kĩero kĩu kĩa ũrĩo gĩtuĩke igai rĩake.Nĩ gũkorũo gĩthũri kĩrĩa gĩthũngũthĩtio, o na kĩero kĩrĩa kĩiyũkĩtio na igũrũ, icio nĩcio indo iria njoete he ciana cia Isiraeli ciumĩte magongona-inĩ ma cio ma ũiguano, na ndĩciheete Haruni mũthĩnjĩri-Ngai, na ariũ ake, ituĩke indo ciumĩte he ciana cia Isiraeli iria maagĩrĩirũo nĩ kũheagwo tene na tene.Icunjĩ icio ciumĩte mahaki-inĩ ma gũcinwo marĩa marutĩirũo Jehova-rĩ, nĩcio igai rĩa Haruni, nĩ ũndũ wa ũrĩa aaitĩriirio maguta, o na rĩa ariũ ake nĩ ũndũ wa ũrĩa o nao maaitĩrĩirio maguta, kuuma o mũthenya ũrĩa Musa aamatwarire mbere ya Jehova matuĩke ndungata ciake cia kũmũrutagĩra wĩra wa mũthĩnjĩri-Ngai,o icunjĩ icio Jehova aathanire akiuga maheagwo nĩ ciana cia Isiraeli, mũthenya o ro ũcio aamaitĩriirie maguta. Rĩu nĩrĩo igai rĩao rĩrĩa maagĩrĩirũo nĩ kũheagwo tene na tene njiaro-inĩ ciao ciothe.Ũcio nĩguo watho wa ihaki rĩa njino, na wa ihaki rĩa mũtu, na wa igongona rĩa mehia, na wa igongona rĩa ihĩtia, na wa kwamũra andũ matuwo atheru, o na wa indo iria irutagwo cia igongona rĩa ũiguano;o watho ũrĩa Jehova aathanire akĩĩra Musa kĩrĩma-inĩ gĩa Sinai, mũthenya ũrĩa aathire ciana cia Isiraeli o kũu werũ-inĩ wa Sinai, agĩciĩra irutagĩre Jehova indo ciacio.NAKE Jehova akĩarĩria Musa, akĩmwĩra atĩrĩ,Oya Haruni, na ariũ ake me hamwe nake, o na nguo iria cia wĩra wa mũthĩnjĩri-Ngai, na maguta marĩa maitanagĩrĩrio, na ndegwa ĩrĩa ya igongona rĩa mehia, na ndũrũme iria igĩrĩ, o na gĩkabu kĩrĩa kĩa mĩgate ĩtarĩ mĩimbie,ũcokanĩrĩrie kĩrĩndĩ gĩothe mũromo-inĩ wa hema-ya-gũtũnganwo.Musa agĩgĩĩka o ta ũguo Jehova aamwathire, kĩrĩndĩ gĩgĩgĩcokanĩrĩrio mũromo-inĩ wa hema-ya-gũtũnganwo.Nake Musa agĩkĩĩra kĩrĩndĩ kĩu atĩrĩ, Ũyũ nĩguo ũndũ ũrĩa Jehova aathanĩte wĩkwo.Nake Musa agĩgĩtwaratwara Haruni na ariũ ake hau, akĩmathambia na maĩ;agĩcoka akĩmũhumba kanjũ, na akĩmuoha mwĩhotoro, na akĩmũhumba nguo ĩrĩa ĩngĩ ndaya, agĩkĩmwĩkĩra ebodi, ningĩ akĩmuoha mwĩnyitio ũrĩa ũgemetio wega wa ebodi, akĩmũhotora naguo.Ningĩ akĩmwĩkĩra gakuo ga gĩthũri, nako gakuo kau ga gĩthũri agĩgekĩra Urimu na Thumimu.Agĩcoka akĩmwĩkĩra kĩremba mũtwe, na mwena wa na mbere wakĩo akĩwĩkĩra gathuma ga thahabu, nako nĩko gatanji karĩa gatheru; o ta ũrĩa Jehova aathire Musa gwĩkwo.Nake Musa agĩkĩoya maguta marĩa maitanagĩrĩrio, agĩitĩrĩria gĩikaro, o na kĩrĩa gĩothe kĩarĩ kuo thĩinĩ, agĩgĩciamũra agĩcitheria.Namo mamwe akĩmaminjaminjĩria kĩgongona maita mũgwanja, agĩitĩrĩria kĩgongona kĩu maguta hamwe na indo ciakĩo ciothe, na kĩnyũngũ gĩa gwĩthambĩrũo hamwe na kũgũrũ gwakĩo, agĩgĩciamũra agĩcitheria.Ningi agĩitĩrĩria Haruni maguta marĩa maitanagĩrĩrio mũtwe, nĩguo amwamũre amũtherie.Ningĩ Musa agĩtwaratwara ariũ a Haruni ho, akĩmahumba makanjũ, na akĩmoha mĩĩhotoro, na akĩmoha tũkũbia twa mũtwe; o ta ũrĩa Jehova aathĩte Musa gwĩkwo.Ningĩ agĩtwaratwara ndegwa ya igongona rĩa mehia, nake Haruni na ariũ ake makĩigĩrĩra moko mao mũtwe wa ndegwa ĩo ya igongona rĩa mehia.Musa agĩkĩmĩthĩnja, agĩcoka akĩoya thakame yayo, akĩmĩĩkĩra hĩa-inĩ cia kĩgongona mbarĩ ciothe na kĩara gĩake; agĩgĩtheria kĩgongona kĩu, o na agĩita thakame hau thĩ kĩgongona-inĩ kĩu agĩkĩamũra agĩgĩtheria, nĩguo akĩhoroherie.Ningĩ akĩruta maguta mothe ma rũambũ rũrĩa rũhumbagĩra nyama cia nda, na habaya wa ini-inĩ, na higo cierĩ, o na maguta ma cio, nake Musa agĩcicinĩra kĩgongona-inĩ kĩu igũrũ.No rĩrĩ, nyama cia ndegwa ĩo, na rũũa rũayo, na nyama ciayo cia nda na tatha wayo, agĩcicinĩra na mwaki na kũu gĩthaka-inĩ mbarĩ ĩrĩa ĩngĩ ya hau kĩraaro-inĩ, o ta ũrĩa Jehova aathĩte Musa gwĩkwo.Agĩcoka agĩgĩtwara ndũrũme ya ihaki rĩa njino; nake Haruni na ariũ ake makĩigĩrĩra moko mao mũtwe wa ndũrũme ĩo.Musa agĩkĩmĩthĩnja; akĩminjaminja thakame yayo kĩgongona-inĩ igũrũ mbarĩ ciothe.Agĩcoka agĩtinangia ndũrũme ĩo icunjĩ, agĩcina mũtwe, hamwe na icunjĩ icio ingĩ, o na maguta,nacio nyama cia nda, na mathagiro, akĩamba gũcithambia na maĩ. Ndũrũme ĩo yothe Musa agĩkĩmĩcinĩra kĩgongona-inĩ; rĩu rĩgĩtuĩka ihaki rĩa njino rĩa gũtũma mũtararĩko ũrĩa ũnungaga wega ũiguwo; ningĩ nĩrĩo ihaki rĩrĩa rĩarutĩirũo Jehova rĩa gũcinwo na mwaki, o ta ũrĩa Jehova aathĩte Musa gwĩkwo.Ningĩ agĩtwara ndũrũme ĩrĩa ĩngĩ, na nĩyo ya kwamũra andũ matuwo atheru; nao Haruni na ariũ ake makĩigĩrĩra moko mao mũtwe wa ndũrũme ĩo.Musa agĩkĩmĩthĩnja, akĩoya thakame ĩmwe yayo, akĩmĩĩkĩra mũthia-inĩ wa gũtũ kwa ũrĩo kwa Haruni, na mũthia wa kĩara kĩrĩa kĩnene gĩa guoko gwake kwa ũrĩo, o na mũthia wa kĩara kĩrĩa kĩnene gĩa kũgũrũ gwake kwa ũrĩo.Ningĩ Musa agĩtwaratwara ariũ a Haruni ho, akĩmekĩra thakame ĩo mĩthia-inĩ ya matũ mao ma ũrĩo, na mĩthia-inĩ ya ciara iria nene cia moko mao ma ũrĩo, o na mĩthia-inĩ ya ciara iria nene cia magũrũ mao ma ũrĩo, ningĩ Musa akĩminjaminja thakame ĩo kĩgongona-inĩ igũrũ mbarĩ ciothe.Agĩkĩoya maguta, namo nĩmo gĩthita kĩayo, na rũambũ rũrĩa rũhumbagĩra nyama cia nda; o na habaya wa ini-inĩ, na higo cierĩ o na maguta ma cio, o na kĩero kĩa ũrĩo;ningĩ gĩkabu-inĩ kĩa mĩgate ĩrĩa ĩtarĩ mĩimbie, o kĩu kĩaigĩtwo mbere ya Jehova, akĩruta kamũgate kamwe gatarĩ kaimbie, na kangĩ kahake maguta, na kangĩ kahũthũ, agĩtũiga igũrũ rĩa maguta macio, o na igũrũ rĩa kĩero kĩu kĩa ũrĩo;nacio indo icio ciothe agĩciigĩrĩra moko-inĩ ma Haruni, o na ma ariũ ake, agĩcithũngũthia ituĩke igongona rĩa gũthũngũthĩrio mbere ya Jehova.Thutha wa ũguo Musa agĩcioya agĩciruta moko-inĩ mao, agĩcicinĩra igũrũ rĩa kĩgongona kĩa ihaki rĩa njino; indo icio nĩcio ciarĩ igongona rĩa kwamũra andũ matuwo atheru, ituĩke cia gũtũma mũtararĩko ũrĩa ũnungaga wega ũiguwo; narĩo nĩrĩo ihaki rĩrĩa rĩrutĩirũo Jehova rĩa gũcinwo na mwaki.Ningĩ Musa agĩkĩoya gĩthũri, agĩgĩthũngũthia gĩtuĩke igongona rĩa gũthũngũthĩrio mbere ya Jehova; gĩgĩgĩtuĩka rũgai rũa Musa rũa ndũrũme ĩo ya kwamũra andũ matuwo atheru; o ta ũrĩa Jehova aathĩte Musa gwĩkwo.Ningĩ Musa agĩgĩcoka akĩoya maguta mamwe marĩa maitanagĩrĩrio, na thakame ĩmwe ĩrĩa yarĩ kĩgongona-inĩ igũrũ, akĩminjaminjĩria Haruni, na nguo ciake, na ariũ ake, o na nguo cia ariũ ake hamwe nake; agĩkĩamũra Haruni akĩmũtheria, na nguo ciake, na ariũ ake, o na nguo ciao hamwe nake.Ningĩ Musa agĩkĩĩra Haruni na ariũ ake atĩrĩ, Rugĩrai nyama ici haha mũromo-inĩ wa hema-ya-gũtũnganwo, na mũcirĩĩre o ho hamwe na mũgate ũrĩa ũrĩ gĩkabu-inĩ kĩu kĩa wamũri andũ matuwo atheru, o ta ũrĩa ndaathanire, ngiuga atĩrĩ, Haruni na ariũ ake nĩmacirĩe.Nakĩo kĩrĩa gĩgũtigara kĩa nyama icio, o na kĩa mũgate, gĩcinei na mwaki.Ningĩ-rĩ, mũkanina mĩthenya mũgwanja mũtekuuma kũu mũromo-inĩ wa hema-ya-gũtũnganwo, o nginya hĩndĩ ĩrĩa matukũ manyu ma kwamũrũo mũtherio makahingio; nĩ ũndũ akanina mĩthenya mũgwanja akĩmwamũra amũtherie.O ta ũrĩa gwĩkĩtwo ũmũthĩ-rĩ, ũguo noguo Jehova aathanĩte gwĩkwo, nĩguo mũhoroherio.Naho hau mũromo-inĩ wa hema-ya-gũtũnganwo-rĩ, mũgaikara ho mĩthenya mũgwanja, mũthenya o na ũtukũ, nĩguo mũhingie watho wa Jehova, mũtigakue; nĩ ũndũ ũguo nĩguo njathĩtwo.Nao Haruni na ariũ ake magĩĩka maũndũ mothe marĩa Jehova aathĩte Musa mekwo.Na gũgĩkinya atĩrĩ, atĩ mũthenya wa ĩnana, Musa agĩĩta Haruni na ariũ ake, o na athuri a Isiraeli;agĩkĩĩra Haruni atĩrĩ, Wĩyoere njaũ ya ndegwa ĩtuĩke igongona rĩa mehia, o na ndũrũme ĩtuĩke ihaki rĩa njino, nacio ikorũo itarĩ na kaũũgũ, ũcirutĩre mbere ya Jehova.Nacio ciana cia Isiraeli ũciarĩrie, ũciĩre atĩrĩ, Wĩyoerei thenge, ĩtuĩke igongona rĩa mehia; ningĩ muoe njaũ na gatũrũme, nacio cierĩ ikorũo irĩ cia mwaka ũmwe, na itarĩ na kaũũgũ, ituĩke ihaki rĩa njino;ningĩ muoe ndegwa na ndũrũme ituĩke cia magongona ma ũiguano, cia kũrutĩrũo igongona mbere ya Jehova; na muoe mũtu ũkimanĩtio na maguta wa gũtuĩka ihaki rĩa mũtu; nĩ gũkorũo ũmũthĩ Jehova nĩekũmuumĩrĩra, mũmuone.Magĩgĩtwara indo icio Musa aathanĩte itwarũo mbere ya hema-ya-gũtũnganwo; nakĩo kĩrĩndĩ kĩu gĩothe gĩgĩkungutĩria gĩkĩrũgama mbere ya Jehova.Nake Musa akiuga atĩrĩ, Ũyũ nĩguo ũndũ ũrĩa Jehova aathanĩte mwĩke; na riri wa Jehova nĩũkũmuumĩrĩra, mũwone.Musa agĩkĩĩra Haruni atĩrĩ, Thiathia kĩgongona-inĩ, ũrute igongona rĩaku rĩa mehia, o na ihaki rĩaku rĩa njino, wĩhoroherie wee mwene, o na ũhoroherie andũ; ũcoke ũrute indo iria andũ marutĩte, ũmahoroherie; o ta ũrĩa Jehova aathanĩte gwĩkwo.Haruni agĩgĩthengerera kĩgongona-inĩ, agĩgĩthĩnja njaũ ĩo ya igongona rĩa mehia, o ĩo yamũkoniĩ we mwene.Nao ariũ a Haruni makĩmũtwaratwarĩra thakame yayo, nake agĩtobokia kĩara gĩake thakame-inĩ ĩo, akĩmĩĩkĩra hĩa-inĩ cia kĩgongona, ningĩ agĩita thakame ĩmwe hau thĩ kĩgongona-inĩ;no rĩrĩ, maguta, na higo, o na habaya ũrĩa uumĩte ini-inĩ, cia igongona rĩu rĩa mehia, agĩcicinĩra kĩgongona-inĩ igũrũ; o ta ũrĩa Jehova aathĩte Musa gwĩkwo.Nacio nyama, o na rũũa, agĩcicinĩra na kũu gĩthaka-inĩ mbarĩ ĩrĩa ĩngĩ ya hau kĩraaro-inĩ.Agĩcoka agĩthĩnja nyamũ ya ihaki rĩa njino, nao ariũ a Haruni makĩmũtwarĩra thakame yayo, akĩmĩminjaminjĩria kĩgongona mbarĩ ciothe.Magĩkĩmũnengereria nyama cia ihaki rĩa njino, o gĩcunjĩ kĩmwe kĩmwe, o na mũtwe; agĩcicinĩra kĩgongona-inĩ igũrũ.Nake agĩkĩamba gũthambia nyama cia nda na mathagiro, agĩcoka agĩcicinĩra o hau kĩgongona-inĩ, igũrũ rĩa ihaki rĩa njino.Ningĩ indo iria andũ maarutĩte agĩcitwaratwara ho, agĩkĩnyita mbũri ya igongona rĩa mehia ĩrĩa yakoniĩ andũ acio, akĩmĩthĩnja, akĩmĩruta ĩtuĩke horohio ya mehia, o ta ũrĩa ekire ĩo ya mbere.Agĩcoka akĩoya nyamũ ya ihaki rĩa njino, akĩmĩtwaratwara, akĩmĩruta o ta ũrĩa mĩtugo ĩrĩa yatuĩtwo ya kũrũmagĩrĩrũo ĩtariĩ.Agĩcoka akĩoya ihaki rĩa mũtu akĩũtwaratwara, akĩiyũria rũhĩ rũake mũtu ũcio akĩũcinĩra kĩgongona-inĩ hamwe na ihaki rĩa njino rĩa rũcinĩ.Ningĩ agĩthĩnja ndegwa na ndũrũme cia magongona ma ũiguano, o icio ciarĩ cia kũrutwo nĩ ũndũ wa andũ; nao ariũ a Haruni makĩmũtwarĩra thakame yacio, nake akĩmĩminjaminjĩria kĩgongona mbarĩ ciothe;ningĩ makĩmũtwarĩra maguta ma ndegwa ĩo, o na ma ndũrũme ĩo ma gĩthita kĩayo, na rũambũ rũrĩa rũhumbagĩra nyama cia nda, na higo, o na habaya wa ini-inĩ;magĩkĩigĩrĩra maguta ithũri-inĩ, nake agĩgĩcinĩra maguta macio kĩgongona-inĩ;nacio ithũri icio hamwe na kĩero kĩa ũrĩo, Haruni agĩcithũngũthia ituĩke igongona rĩa gũthũngũthĩrio mbere ya Jehova, o ta ũrĩa Musa aathanire gwĩkwo.Ningĩ Haruni agĩkĩambararia moko amaroretie kũrĩ andũ, agĩkĩmarathima; agĩcoka agĩikũrũka akiuma hau aarutĩire igongona rĩa mehia, na ihaki rĩa njino, o na indo cia magongona ma ũiguano.Ningĩ Musa na Haruni magĩtonya hema-inĩ-ya-gũtũnganwo, magĩcoka makiuma, makĩrathima andũ; naguo riri wa Jehova ũkiumĩrĩra andũ acio othe makiwĩonera.Hagĩgĩcoka hakiumĩra mwaki uumĩte mbere ya Jehova, ũgĩcina ihaki rĩu rĩa njino, na maguta, o icio ciarĩ kĩgongona-inĩ igũrũ; na rĩrĩa andũ othe maawonire, makĩanĩrĩra na mũgambo mũnene, magĩkĩĩgũithia magĩturumithia mothiũ mao thĩ.Na atĩrĩrĩ, Nadabu na Abihu, ariũ a Haruni, makĩoya ngĩo ciao, mũndũ o mũndũ, magĩciĩkĩra mwaki, magĩkĩigĩrĩra ũbumba igũrũ rĩaguo, magĩgĩtwara mwaki wa handũ hangĩ mbere ya Jehova, ũrĩa ataamaathĩte.Hagĩkiumĩra mwaki uumĩte mbere ya Jehova, ũkĩmanina biũ, magĩgĩkuĩra o hau mbere ya Jehova.Hĩndĩ ĩo Musa agĩkĩĩra Haruni atĩrĩ, Ũyũ nĩguo ũhoro ũrĩa Jehova aaririe, akiuga atĩrĩ, Ndĩrĩonagwo nyamũrĩtwo ngatuwo mũtheru thĩinĩ wa arĩa manguhagĩrĩria, na nĩndĩrĩnenehagio mbere ya andũ othe. Nake Haruni agĩgĩĩkirĩra ki.Nake agĩgĩĩta Mishaeli na Elizafani, ariũ a Uzieli, ithe mũnyinyi wa Haruni, akĩmera atĩrĩ, Kuhĩhĩriai haha, muoe ariũ a ithe wanyu mũmarute mehere handũ haha haamũre, mũmatware na kũu gĩthaka-inĩ mbarĩ ĩrĩa ĩngĩ ya haha kĩraaro-inĩ.Tondũ ũcio magĩgĩkuhĩhĩria, makĩmakuua marĩ o na makanjũ mao, makĩmaruta hau kĩraaro-inĩ, o ta ũrĩa Musa oigĩte.Ningĩ Musa agĩkĩĩra Haruni, o na Eleazaru na Ithamaru, ariũ a Haruni, atĩrĩ, Mũtikanareke njuĩrĩ cianyu cia mĩtwe ciikare irĩ nguũrie, kana mũtembũrange nguo cianyu, nĩ getha mũtigakue, na ningĩ nĩ getha Jehova ndakarakarĩre kĩrĩndĩ gĩkĩ gĩothe; no rĩrĩ, rekei ariũ a ithe wanyu arĩ o, nao nĩo nyũmba yothe ya Isiraeli, marĩrĩre gũcinana kũu Jehova aakĩirie mwaki.No inyuĩ-rĩ, mũtigathiĩ na nja muume mũromo-inĩ wa hema-ya-gũtũnganwo, nĩ getha mũtigakue; nĩ gũkorũo maguta ma gũitanĩrĩrio ma Jehova mũrĩ o namo marĩ igũrũ rĩanyu. Nao magĩgĩĩka o ta ũguo Musa aamerire.NAKE Jehova akĩarĩria Haruni, akĩmwĩra atĩrĩ,Ndũkananyue ndibei, kana kĩndũ o na kĩ kĩrũrũ kĩrĩa gĩtũmaga andũ marĩwo, wee mwene, kana ariũ aku marĩ hamwe nawe, rĩrĩa mũgũtonya hema-inĩ-ya-gũtũnganwo, nĩ getha mũtigakue; naguo ũndũ ũcio ũtuĩke kĩrĩra kĩa watho wa kũrũmagĩrĩrũo tene na tene njiaro-inĩ cianyu ciothe,nĩ getha mwĩkagĩre ngũũrani ya indo iria nyamũre na iria cia ndũire, o na iria irĩ mũgiro na iria itarĩ mũgiro,na nĩ getha mũrutage ciana cia Isiraeli irĩra ciothe cia watho wa kũrũmĩrĩrũo iria Jehova aciathĩte na kanua ka Musa.Nake Musa akĩarĩria Haruni, me na Eleazaru na Ithamaru, ariũ ake arĩa maatigarĩte, akĩmera atĩrĩ, Oyai mũtu wa ihaki ũrĩa ũtigarĩte magongona-inĩ ma Jehova ma gũcinwo na mwaki, mũũrĩĩre hakuhĩ na kĩgongona, ũtarĩ mũimbie; nĩ gũkorũo nĩ mwamũre mũno mũno;mũgakĩũrĩĩra handũ hatheru, nĩ gũkorũo ũcio nĩguo wee wagĩrĩirũo nĩ kũheagwo, na noguo ariũ aku o nao maagĩrĩirũo nĩ kũheagwo, uumĩte indo-inĩ iria irutagĩrũo Jehova cia gũcinwo na mwaki; nĩ gũkorũo ũguo nĩguo njathĩtwo.Nakĩo gĩthũri kĩrĩa gĩthũngũthĩtio, o na kĩero kĩrĩa kĩiyũkĩtio na igũrũ, mũgacirĩĩra handũ hatheru, wee mwene, na ariũ aku, o na airĩtu aku hamwe nawe; nĩ gũkorũo indo icio nĩcio mũheetwo ituĩke rũgai rũrĩa mwagĩrĩirũo nĩ kũheagwo, o na rũrĩa rũagĩrĩire kũheagwo ariũ aku, ruumĩte magongona-inĩ marĩa marutagwo ma ũiguano ma ciana cia Isiraeli.Kĩero gĩa kũiyũkio na igũrũ, o na gĩthũri gĩa gũthũngũthio-rĩ, nĩitwaranagĩrio na maguta marĩa marutĩtwo matuĩke ihaki rĩa gũcinwo na mwaki, icoke ithũngũthio ituĩke igongona rĩa gũthũngũthĩrio mbere ya Jehova; nakĩo kĩero kĩu na gĩthũri igĩtuĩke ciaku, o na cia ariũ aku hamwe nawe; icio nĩcio rũgai rũrĩa mwagĩrĩirũo nĩ kũheagwo tene na tene, o ta ũrĩa Jehova aathanĩte gwĩkwo.Nayo mbũri ya igongona rĩa mehia Musa akĩmĩcaria na kĩyo mũno, na atĩrĩrĩ, agĩkora nĩĩcinĩtwo; agĩkĩrakarĩra Eleazaru na Ithamaru, ariũ a Haruni arĩa maatigarĩte, akĩmera atĩrĩ,Nĩ kĩ kĩagiririe mũrĩĩre igongona rĩa mehia o handũ hau haamũre, kuona atĩ rĩkĩrĩ rĩamũre mũno mũno, na ningĩ Jehova aamũheire igongona rĩu nĩ getha mũkuuage ũũru wa kĩrĩndĩ, nĩguo mũkĩhoroherie mbere ya Jehova?Atĩrĩrĩ, thakame yarĩo ndĩatwarirũo handũ hau haamũre thĩinĩ; ti-itherũ mũngĩarĩrĩĩrĩire o handũ hau haamũre, o ta ũrĩa ndaathanire.Nake Haruni agĩkĩarĩria Musa, akĩmwĩra ũũ: Atĩrĩrĩ, ũmũthĩ nĩguo marutire igongona rĩao rĩa mehia, o na ihaki rĩao rĩa njino, mbere ya Jehova; na maũndũ ta macio nomo mangorete; rĩu-rĩ, ingĩgũkĩrĩĩte igongona rĩa mehia ũmũthĩ-rĩ, ũndũ ũcio nĩũngĩgĩkenirie Jehova?Nake Musa aaigua ũhoro ũcio, akĩona atĩ ũguo mekĩte nĩ wega.NAKE Jehova akĩarĩria Musa na Haruni, akĩmera atĩrĩ,Arĩriai ciana cia Isiraeli, mũciĩre ũũ: Nyamũ iria irĩ muoyo iria mũrĩrĩaga thĩinĩ wa nyamũ ciothe iria irĩ thĩ, nĩ ici.Nĩ nyamũ ĩrĩa yothe ĩrekanĩtie mahũngũ magaatũkanĩra gatagatĩ, na ĩgacokia ithagumia; thĩinĩ wa nyamũ-rĩ, ĩo nĩyo mũrĩrĩaga.No rĩrĩ, thĩinĩ wa iria icokagia ithagumia, kana mahũngũ ma cio makarekania, iria mũtakarĩa-rĩ, nĩ ĩci: nĩ ngamĩra, nĩ ũndũ o na harĩa ĩcokagia ithagumia, mahũngũ mayo matirekanĩtie; ĩo ĩrĩ mũgiro harĩ inyuĩ.Na gĩkami, nĩ ũndũ o na harĩa gĩcokagia ithagumia, mahũngũ makĩo matirekanĩtie; icio irĩ mũgiro harĩ inyuĩ.Na mbũkũ, nĩ ũndũ o na harĩa ĩcokagia ithagumia, mahũngũ mayo matirekanĩtie; ĩo ĩrĩ mũgiro harĩ inyuĩ.Na ngũrũe, nĩ ũndũ o na harĩa mahũngũ mayo marekanĩtie, na magaatũkanĩra gatagatĩ, ndĩcokagia ithagumia; ĩo ĩrĩ mũgiro harĩ inyuĩ.Mũtikarĩa nyama cia nyamũ icio, o na mũtikahutia ciimba ciacio; icio irĩ mũgiro harĩ inyuĩ.Na rĩrĩ, thĩinĩ wa nyamũ ciothe iria itũũraga maĩ-inĩ thĩinĩ-rĩ, iria mũrĩrĩaga nĩ ici: nĩ iria ciothe irĩ na mathagu manyitaine, na iria irĩ tũnyamũ tũtariĩ ta ngaracũ mwĩrĩ, iria irĩ maĩ-inĩ thĩinĩ, na maria-inĩ marĩa manene, o na njũĩ-inĩ thĩinĩ; icio nĩcio mũrĩrĩaga.Nacio iria ciothe itarĩ na mathagu manyitaine o na tũnyamũ tũu tũtariĩ ta ngaracũ, iria irĩ maria-inĩ marĩa manene, o na njũĩ-inĩ thĩinĩ, o iria ciothe ithiaga maĩ-inĩ thĩinĩ, na nyamũ ciothe irĩ muoyo maĩ-inĩ thĩinĩ, icio nĩcio irĩ mũgiro harĩ inyuĩ.Nacio igũtũũra irĩ mũgiro harĩ inyuĩ; mũtikarĩa nyama ciacio, o na ciimba ciacio igĩage mũgiro harĩ inyuĩ.Nyamũ o yothe ĩrĩa itũũraga maĩ-inĩ thĩinĩ ĩtarĩ na mathagu manyitaine kana ĩkagĩa tũnyamũ tũtariĩ ta ngaracũ, ĩo nĩyo ya iria irĩ mũgiro harĩ inyuĩ.Ningĩ-rĩ, nyamũ iria irĩgĩaga mũgiro harĩ inyuĩ thĩinĩ wa iria ithiaga na mathagu rĩera-inĩ, na itikanarĩo, tondũ irĩ mũgiro mũno, nĩ ici: nĩ thũmbaina, na ndiyũ, na gĩthũya-meru,na hũngũ, na rũĩgĩ o ta ũrĩa kĩruka kĩaruo gĩtariĩ,o na ihuru o rĩothe o ta urĩa kĩruka kĩarĩo gĩtariĩ;o na nyaga, o na kĩhigoigũ, o na gĩthimambũri, o na karũgũrũ o ta ũrĩa kĩruka gĩako gĩtariĩ;na ngoru, o na cua, o na ndundu,na thambĩri ĩrĩa nene mũno, o na gakuua-ũrogi, o na nderi;o na cũcũ-wa-njoka, o na karogi-ngunũ o ta ũrĩa kĩruka gĩako gĩtariĩ, o na hudihuda, o na rũhuhu.O nacio nyamũ ciothe iria irĩ mathagu itambaga thĩ igĩthiĩ na magũrũ mana, icio irĩ mũgiro harĩ inyuĩ.No rĩrĩ, thĩinĩ wa nyamũ icio irĩ mathagu itambaga thĩ igĩthiĩ na magũrũ mana-rĩ, iria irĩ mĩthimo ĩrĩ nyunĩro makinya-inĩ ma cio ya kũrũũga thĩ igũrũ nayo mwahota kũrĩa imwe ciacio;thĩinĩ wa nyamũ icio-rĩ, iria mũrĩhotaga kũrĩa nĩ ici: nĩ ngigĩ, o ta ũrĩa kĩruka gĩacio gĩtariĩ, na ndararĩki, o ta ũrĩa kĩruka gĩacio gĩtariĩ, na ngiria o ta ũrĩa kĩruka gĩacio gĩtariĩ, na ndahi, o ta ũrĩa kĩruka gĩacio gĩtariĩ.No rĩrĩ, nyamũ iria ingĩ ciothe irĩ mathagu itambaga thĩ na magũrũ mana irĩ mũgiro harĩ inyuĩ.Na rĩrĩ, nyamũ ici nĩcio ĩgatũmaga mũgwatwo nĩ thahu; mũndũ o wothe ũrĩa ũkahutia kĩimba gĩacio agatinda agwatĩtwo nĩ thahu nginya o hwaĩ-inĩ;na mũndũ o wothe ũrĩa ũgakuua gacunjĩ o na karĩkũ ga kĩimba gĩacio nĩagathambia nguo ciake, na atinde agwatĩtwo nĩ thahu nginya o hwaĩ-inĩ.Nyamũ o yothe ĩrĩa ĩrekanĩtie mahũngũ, no makaaga gwatũkanĩra kũna gatagatĩ, kana ĩkaaga gũcokia ithagumia-rĩ, ĩo ĩrĩ mũgiro harĩ inyuĩ; na mũndũ o wothe ũrĩa ũkamĩhutia nĩakagwatwo nĩ thahu.Ningĩ nyamũ o yothe ĩrĩa ĩthiaga na magũrũ me na ithu thĩinĩ wa nyamũ ciothe iria ithiaga na magũrũ mana, ĩo ĩrĩ mũgiro harĩ inyuĩ; na mũndũ o wothe ũrĩa ũkahutia kĩimba kĩayo agatinda agwatĩtwo nĩ thahu nginya o hwaĩ-inĩ.Ningĩ mũndũ ũrĩa ũgakuua kĩimba kĩayo nĩagathambia nguo ciake, na atinde agwatĩtwo nĩ thahu nginya o hwaĩ-inĩ; nyamũ icio irĩ mũgiro harĩ inyuĩ.Nacio nyamũ iria irĩ mũgiro harĩ inyuĩ thĩinĩ wa nyamũ ciothe iria itambaga, o iria itambaga gũkũ thĩ, nĩ ici, mũrũngũru, na mbĩa, na kĩng’ang’i o ta ũrĩa kĩruka gĩacio gĩtariĩ;na gĩĩthenyũka na kĩgurumũki na njagathi, na gĩcagathi kĩrĩa kĩa ndwaro-inĩ cia mahiga, na kĩĩmbu.Icio nĩcio irĩ mũgiro harĩ inyuĩ thĩinĩ wa nyamũ ciothe iria itambaga thĩ; mũndũ o wothe ũrĩa ũgacihutia rĩrĩa irĩ nguũ-rĩ, agatinda agwatĩtwo nĩ thahu nginya o hwaĩ-inĩ.Na kĩndũ o gĩothe kĩrĩa gĩkagũĩrũo nĩ nyamũ o na irĩkũ ya icio hĩndĩ ĩo ĩkuĩte, nĩgĩkagĩa mũgiro; o na kĩngĩgakorũo nĩ kĩndũ o na kĩ kĩa mũtĩ, kana nguo, kana rũũa, kana ikũnia, o na kana kĩngĩgakorũo nĩ kĩndũ o na kĩ gĩa kũrutwo wĩra o na ũrĩkũ nakĩo, no mũhaka gĩgatobokio maĩ-inĩ, nakĩo gĩtinde kĩgwatĩtwo nĩ thahu nginya o hwaĩ-inĩ; na thutha wa ũguo gĩcoke gĩtuĩke gĩtheru.Nakĩo kĩndũ o gĩothe kĩa rĩũmba kĩrĩa gĩkagũĩrũo thĩinĩ nĩ nyamũ ĩmwe o na ĩrĩkũ ya icio-rĩ, kĩrĩa gĩothe gĩgakorũo thĩinĩ wa kĩndũ kĩu nĩgĩkagĩa mũgiro, nakĩo kĩndũ kĩu kĩa rĩũmba nĩmũgakĩũraga.Ningĩ irio ciothe cia mũthemba ũrĩa ũngĩrĩo iria igakorũo kuo thĩinĩ, nacio ikorũo ciĩkĩrĩtwo maĩ-rĩ, nĩikagĩa mũgiro; nakĩo kĩndũ o gĩothe gĩa kũnyuwo kĩngĩgakorũo kĩrĩ nyũngũ-inĩ ta ĩo, nĩgĩkagĩa mũgiro.Nakĩo kĩndũ o gĩothe kĩrĩa gĩkagũĩrũo nĩ gĩcunjĩ o na kĩ kĩa nyamũ icio ikuĩte nĩgĩkagĩa mũgiro; o na kĩngĩgakorũo nĩ ndumbĩrĩra kana riiko rĩa kũhagĩra nyũngũ, kĩu nĩgĩkoragangwo; indo icio nĩ ngwate nĩ thahu, na nĩikonagwo irĩ mũgiro harĩ inyuĩ.No rĩrĩ, gĩthima, kana irima rĩrĩa rĩarahaga maĩ-rĩ, icio itingĩgwatio thahu; no rĩrĩ, kĩrĩa gĩkahutia kĩimba gĩacio gĩgĩkĩruta kũu maĩ-inĩ-rĩ, nĩgĩkagwatwo nĩ thahu.Ningĩ gĩcunjĩ o na kĩrĩkũ gĩa kĩimba gĩacio kĩngĩkagũĩra mbeũ cia kũhandwo, o iria ihaarĩirio cia kũhandwo, mbeũ icio itingĩgwatio thahu.No rĩrĩ, mbeũ icio ingĩkorũo irindĩtwo na maĩ, na gĩcunjĩ o na kĩrĩkũ gĩa kĩimba kĩa nyamũ icio gĩcigũĩre, mbeũ icio irĩ thahu harĩ inyuĩ.Ningĩ nyamũ o na ĩrĩkũ ya iria itarĩ mũgiro mũkĩrĩa ĩngĩĩũraga yo nyene o ro ũguo-rĩ, mũndũ ũrĩa ũkahutia kĩimba kĩayo nĩakagwatwo nĩ thahu na atinde naguo nginya o hwaĩ-inĩ.O nake mũndũ ũrĩa ũkarĩa nyama ya kĩimba kĩu kĩayo nĩagathambia nguo ciake, na atinde agwatĩtwo nĩ thahu nginya o hwaĩ-inĩ; o nake ũrĩa ũgakuua kĩimba kĩu kĩayo nĩagathambia nguo ciake, na atinde agwatĩtwo nĩ thahu nginya o hwaĩ-inĩ.Nayo nyamũ o yothe ndambi, ĩrĩa ĩtambaga thĩ, ĩrĩ mũgiro harĩ inyuĩ; ĩo ndĩkanarĩo.Ĩrĩa yothe ĩthiaga na nda yayo, na ĩrĩa yothe ĩĩtwaraga na magũrũ mana, kana ĩrĩa yothe ĩrĩ magũrũ maingĩ, naguo ũguo nĩ ta kuuga nyamũ ciothe ndambi iria itambaga thĩ, icio mũtikanarĩe; nĩ gũkorũo icio irĩ mũgiro harĩ inyuĩ.Mũtikaneĩkĩre mũgiro na nyamũ o na ĩrĩkũ ndambi ya iria itambaga thĩ, kana mwĩgwatie thahu nacio, atĩ nĩguo mwĩthũkie nacio.Nĩ gũkorũo niĩ nĩ niĩ Jehova Ngai wanyu; tondũ ũcio wĩamũrei mwĩtherie, na mũtuĩke atheru, nĩ ũndũ niĩ ndĩ mũtheru; na mũtikanethũkie na nyamũ ndambi ya mũthemba o na ũrĩkũ wa iria ithiangaga gũkũ thĩ.Nĩ gũkorũo niĩ nĩ niĩ Jehova ũrĩa wamwambatirie ngĩmũruta bũrũri wa Misiri, nĩguo nduĩke Ngai wanyu; tondũ ũcio wĩtuei atheru, nĩ gũkorũo niĩ ndĩ mũtheru.Ũcio nĩguo watho ũkoniĩ nyamũ o yothe ĩrĩa ĩthiaga na magũrũ mana, na ĩrĩa ĩrĩ mathagu, na ĩrĩa yothe ĩrĩ muoyo ĩthiangaga maĩ-inĩ thĩinĩ, na ĩrĩa yothe ĩrĩ muoyo ĩtambaga thĩ,nĩguo hagĩage ngũũrani ya nyamũ ĩrĩa ĩrĩ mũgiro na ĩrĩa ĩtarĩ mũgiro, o na kĩndũ kĩrĩa kĩrĩ muoyo kĩngĩrĩo, na kĩrĩa kĩrĩ muoyo gĩtangĩrĩo.NINGĨ Jehova akĩarĩria Musa, akĩmwĩra atĩrĩ,Aria na ciana cia Isiraeli ũciĩre ũũ: Mũndũ-wa-nja angĩgĩa ihu aciare mwana wa kahĩĩ-rĩ, agaikara mĩthenya mũgwanja arĩ mũgiro; aikare e mũgiro o ta ũrĩa aikaraga e mũgiro ihinda rĩake rĩa mweri.Na mũthenya wa ĩnana wakinya kahĩĩ kau karuĩthio.Ningĩ mũtumia ũcio acoke aikare matukũ mangĩ mĩrongo ĩtatũ na matatũ nĩguo athirũo nĩ thahu wa thakame yake, athere; na ihinda-inĩ rĩu ndakanahutie kĩndũ kĩamũre, kana atonye handũ harĩa haamũre, o nginya rĩrĩa matukũ make ma gũtherio makahinga.No rĩrĩ, angĩciara mwana wa kairĩtu-rĩ, agaikara arĩ mũgiro ciumia igĩrĩ o ta ũrĩa aikaraga e mũgiro ihinda rĩake rĩa mweri; agĩcoke aikare matukũ mangĩ mĩrongo ĩtandatũ na matandatũ nĩguo athirũo nĩ thahu wa thakame yake, athere.Na hĩndĩ ĩrĩa matukũ make ma gũtherio makahinga, ma kahĩĩ, kana ma kairĩtu, agagĩtwara gatũrũme ka mwaka ũmwe, gagatuĩke ihaki rĩa njino, na ndutura ĩtarĩ ngũrũ, kana ndirahũgĩ, ĩtuĩke igongona rĩa mehia, acitware mũromo-inĩ wa hema-ya-gũtũnganwo, harĩ mũthĩnjĩri-Ngai;nake mũthĩnjĩri-Ngai akĩrutĩre igongona hau mbere ya Jehova, amũhoroherie; nake nĩagatherio riurĩro rĩa thakame yake. Ũcio nĩguo watho wa mũndũ-wa-nja ũrĩa ũkuohoka, o na angĩkorũo nĩ kahĩĩ kana kairĩtu ohokete.Na rĩrĩ, angĩkorũo ndangĩona gatũrũme ga kũruta, nĩagatwara ndirahũgĩ igĩrĩ, kana ndutura igĩrĩ itarĩ ngũrũ; ĩmwe ĩtuĩke ihaki rĩa njino, nayo ĩrĩa ĩngĩ ĩtuĩke igongona rĩa mehia; nake mũthĩnjĩri-Ngai akĩmũhoroherie, nake acoke onwo atĩ nĩ mũtheru.NINGĨ Jehova agĩkĩarĩria Musa, na Haruni, akĩmera atĩrĩ,Hĩndĩ ĩrĩa mũndũ akagĩa na handũ haimbu gĩkonde-inĩ kĩa mwĩrĩ wake, kana thundo, o na kana handũ heregethũku thĩinĩ wa mwĩrĩ wake, naho handũ hau honwo ta arĩ mangũ me mwĩrĩ-inĩ wake, hĩndĩ ĩo nĩagatwarũo kwĩ Haruni, mũthĩnjĩri-Ngai, kana harĩ ũmwe wa ariũ ake arĩa athĩnjĩri-Ngai;nake mũthĩnjĩri-Ngai arore mũrimũ ũcio arũarĩte gĩkonde-inĩ kĩa mwĩrĩ wake; na angĩona guoya wa hau harũaru ũgarũrũkĩte ũkerũha, naguo mũrimũ ũkonwo ũrikĩire na thĩinĩ wa mwĩrĩ gũkĩra harĩa gĩkonde kĩaguo gĩakinya-rĩ, ũcio nĩ mũrimũ wa mangũ; nake mũthĩnjĩri-Ngai akĩmũbare, acoke atue ũhoro wake wa atĩ e na ng’ũki.No rĩrĩ, handũ hau heregethũku hangĩkorũo nĩherũhĩte gĩkonde-inĩ kĩa mwĩrĩ wake, naho hakĩrorũo honwo atĩ mũrimũ waho ndũrikĩte na thĩinĩ gũkĩra harĩa gĩkonde gĩakinya, naguo guoya ũkorũo ũtagarũrũkĩte ũkerũha, hĩndĩ ĩo mũthĩnjĩri-Ngai nĩakahingĩra mũndũ ũcio mũrũaru handũ mĩthenya mũgwanja;naguo mũthenya wa mũgwanja mũthĩnjĩri-Ngai agacoka amũbare, na atĩrĩrĩ, angĩona atĩ mũrimũ ũcio ũikarĩte o ro ũguo, na ndũgũthea gĩkonde-inĩ kĩa mwĩrĩ-rĩ, mũthĩnjĩri-Ngai amũhingĩre handũ mĩthenya ĩngĩ mũgwanja;ningĩ mũthenya ũcio ũngĩ wa mũgwanja mũthĩnjĩri-Ngai abare mũndũ ũcio rĩngĩ; na atĩrĩrĩ, mũrimũ ũcio ũngĩgakorũo nĩũhũahũĩte, ũkaaga gũthea gĩkonde-inĩ kĩa mwĩrĩ, mũthĩnjĩri-Ngai agĩtue ũhoro wa atĩ mũndũ ũcio nĩ mũtheru; ĩo nĩ thundo ĩĩtuĩte, nake mũndũ ũcio agĩthambie nguo ciake na onwo atĩ ndarĩ na ng’ũki.No rĩrĩ, thundo ĩo ĩngĩcoka gũthea mũno gĩkonde-inĩ kĩa mwĩrĩ, thutha wa aarĩkia kwĩonania he mũthĩnjĩri-Ngai agatuwo mũtheru, nĩacoke athiĩ akeyonanie he mũthĩnjĩri-Ngai rĩngĩ;nake mũthĩnjĩri-Ngai amũbare, na atĩrĩrĩ, thundo ĩo ĩngĩkorũo ĩtheete gĩkonde-inĩ kĩa mwĩrĩ-rĩ, mũthĩnjĩri-Ngai agĩtue ũhoro wa atĩ mũndũ ũcio e na ng’ũki; mũrimũ ũcio nĩ wa mangũ.Hĩndĩ ĩrĩa mũndũ ekũmenyũo atĩ e na mũrimũ ũcio wa mangũ-rĩ, nĩatwarũo he mũthĩnjĩri-Ngai;nake mũthĩnjĩri-Ngai amũbare, na atĩrĩrĩ, hangĩkorũo he handũ haimbu herũhĩte gĩkonde-inĩ kĩa mwĩrĩ wake, na hakorũo nĩhagarũrĩte guoya waho ũkerũha, naho handũ hau haimbu hagĩe kĩronda nyama yaho yoneke ũimbo-inĩ ũcio-rĩ,macio nĩ mangũ ma tene me gĩkonde-inĩ kĩa mwĩrĩ wake, nake mũthĩnjĩri-Ngai agĩtue ũhoro wa atĩ mũndũ ũcio e na ng’ũki; na ndakamũhingĩra handũ, nĩ gũkorũo e na ng’ũki.Na rĩrĩ, mũthĩnjĩri-Ngai angĩona mangũ macio ta mamuumĩrĩire magathea gĩkonde-inĩ kĩa mwĩrĩ, namo mangũ macio maiyũre gĩkonde-inĩ gĩothe kĩa mũndũ ũcio, marutĩtie kũrũara o mũtwe, nginya o magũrũ-rĩ,mũthĩnjĩri-Ngai nĩamũbare wega; na atĩrĩrĩ, mangũ macio mangĩkorũo nĩmaiyũrĩte mwĩrĩ wake makamũhuba, nĩagatua ũhoro wa mũndũ ũcio wĩ na mũrimũ atĩ ndarĩ na ng’ũki; gĩkonde gĩake gĩothe nĩkĩerũhĩte; ũcio ndarĩ na ng’ũki.No rĩrĩ, hĩndĩ ĩrĩa yothe angĩonwo na ironda, nĩagatuĩka e na ng’ũki.Hĩndĩ ĩo mũthĩnjĩri-Ngai abare mwĩrĩ wake harĩa harĩ ironda, atue ũhoro wa atĩ mũndũ ũcio e na ng’ũki; nyama ĩo ya mwĩrĩ ti theru, nĩ mangũ e namo.Ningĩ-rĩ, nyama ĩo ya mwĩrĩ ĩngĩcoka kũgarũrũka, ĩĩgarũre yerũhe, hĩndĩ ĩo mũndũ ũcio nĩacoke he mũthĩnjĩri-Ngai,nake mũthĩnjĩri-Ngai amũbare; na atĩrĩrĩ, nyama ĩo ĩngĩkorũo ĩgarũrũkĩte ĩkerũha-rĩ, mũthĩnjĩri-Ngai nĩagatua ũhoro wa atĩ mũndũ ũcio ũrĩ na mũrimũ ndarĩ na ng’ũki; nĩ mũtheru.Na rĩrĩ, hĩndĩ ĩrĩa mũndũ angĩrũara ihũha gĩkonde-inĩ kĩa mwĩrĩ wake na rĩhone,ningĩ hau haarĩ ihũha hagĩe handũ haimbu herũ, kana heregethũke, hatukanĩtie gũtunĩha na kwerũha, nĩhakonio mũthĩnjĩri-Ngai;nake mũthĩnjĩri-Ngai ahabare, na atĩrĩrĩ, mũrimũ wa handũ hau ũngĩonwo ũrikĩire na thĩinĩ gũkĩra gĩkonde kĩa mwĩrĩ, naguo guoya waho ũkorũo nĩũgarũrũkĩte ũkerũha, hĩndĩ ĩo mũthĩnjĩri-Ngai nĩagatua ũhoro wa atĩ mũndũ ũcio e na ng’ũki; ũcio nĩ mũrimũ wa mangũ, nĩ kũmuumĩrĩra ũmuumĩrĩire ihũha-inĩ rĩu.No rĩrĩ, mũthĩnjĩri-Ngai angĩũbara, na one atĩ hatirĩ guoya mwerũ ho thĩinĩ, na haage kũrikĩra na thĩinĩ gũkĩra gĩkonde kĩa mwĩrĩ, no nĩ kũhũa hahũahũĩte, hĩndĩ ĩo mũthĩnjĩri-Ngai akamũhingĩra handũ mĩthenya mũgwanja;naho hangĩgĩkĩria gũthea mũno gĩkonde-inĩ kĩa mwĩrĩ wake-rĩ, mũthĩnjĩri-Ngai nĩagatua ũhoro wa atĩ mũndũ ũcio e na ng’ũki; ũcio nĩ mũrimũ wa mangũ.No rĩrĩ, handũ hau heregethũku hangĩikara o ro ũguo handũ haho na haage gũthea-rĩ, kĩu nĩ kĩrema kĩa ihũha; na mũthĩnjĩri-Ngai nĩagatua ũhoro wa atĩ mũndũ ũcio ndarĩ na ng’ũki.O na kana atĩrĩ, hĩndĩ ĩrĩa mũndũ angĩgĩa na ihĩa gĩkonde-inĩ kĩa mwĩrĩ wake acinĩtwo nĩ mwaki, narĩo ihĩa-inĩ rĩu hagĩe kĩronda, nyama yaho yoneke, naho heregethũke hatukanĩtie gũtunĩha na kwerũha, kana herũhe;mũthĩnjĩri-Ngai nĩagakĩhabara, na atĩrĩrĩ, guoya wa handũ hau heregethũku ũngĩkorũo nĩũgarũrũkĩte ũkerũha, na hakonwo harikĩte na thĩinĩ wa mwĩrĩ gũkĩra harĩa gĩkonde gĩakinya-rĩ, nĩ mangũ, nĩ kuumĩrĩra moimĩrĩire mũndũ ũcio ihĩa-inĩ rĩu rĩake; nake mũthĩnjĩri-Ngai nĩagatua ũhoro wa atĩ mũndũ ũcio e na ng’ũki; ũcio nĩ mũrimũ wa mangũ.No rĩrĩ, mũthĩnjĩri-Ngai angĩhabara, nake one atĩ guoya wa hau heregethũku ti mwerũ, na ti harikĩru na thĩinĩ gũkĩra gĩkonde, no hakorũo nĩhahũahũĩte, hĩndĩ ĩo mũthĩnjĩri-Ngai nĩamũhingĩre handũ mĩthenya mũgwanja;ningĩ mũthĩnjĩri-Ngai ũcio acoke amũbare mũthenya wa mũgwanja; naguo mũrimũ ũngĩgagĩkorũo ũtheete mũno gĩkonde-inĩ kĩa mwĩrĩ-rĩ, mũthĩnjĩri-Ngai agĩtue ũhoro wa atĩ mũndũ ũcio e na ng’ũki; ũcio nĩ mũrimũ wa mangũ.Na kũngĩkorũo hau heregethũku hegũikara o ro ũguo handũ haho, haage gũthea gĩkonde-inĩ kĩa mwĩrĩ, no hakorũo hahũahũĩte, ũcio nĩ ũimbo wa ihĩa, na mũthĩnjĩri-Ngai nĩagatua ũhoro wa atĩ mũndũ ũcio ndarĩ na ng’ũki; nĩ ũndũ kĩu no kĩrema kĩa ihĩa.Na rĩrĩ, hĩndĩ ĩrĩa mũndũ mũrũme kana mũndũ-wa-nja angĩrũara mũrimũ mũtwe, kana nderu-inĩ,mũthĩnjĩri-Ngai nĩabare mũrimũ ũcio; na atĩrĩrĩ, ũngĩkorũo ũkuonwo ũrikĩire na thĩinĩ wa mwĩrĩ wake gũkĩra gĩkonde, na hagĩe rũcuĩrĩ rũceke rũa guoya wa ngoikoni ho thĩinĩ, mũthĩnjĩri-Ngai nĩagatua ũhoro wa atĩ e na ng’ũki; ũcio nĩ mũthemba wa thundo njũru, nayo nĩyo mangũ ma mũtwe, kana ma nderu-inĩ.Ningĩ mũthĩnjĩri-Ngai angĩbara thundo ĩo na one atĩ mũrimũ wayo ũkuonwo ũtarikĩire na thĩinĩ wa mwĩrĩ gũkĩra gĩkonde, na haage guoya mũirũ thĩinĩ waguo, hĩndĩ ĩo mũthĩnjĩri-Ngai ahingĩre mũndũ ũcio wĩ na mũrimũ wa thundo ĩo njũru handũ mĩthenya mũgwanja;na mũthenya ũcio wa mũgwanja mũthĩnjĩri-Ngai akabara mũrimũ ũcio; na atĩrĩrĩ, mũrimũ ũcio wa thundo ĩo njũru ũngĩkorũo ndũtheete, na hakorũo hatirĩ guoya wa ngoikoni ho thĩinĩ, naguo mũrimũ ũcio wa thundo ĩo wonwo atĩ ndũrikĩire na thĩinĩ gũkĩra gĩkonde,hĩndĩ ĩo mũndũ ũcio nĩ kwenjwo akenjwo, no ndakenjwo hau thundo-inĩ, nake mũthĩnjĩri-Ngai akahingĩra mũndũ ũcio wĩ na mũrimũ wa thundo ĩo handũ mĩthenya ĩngĩ mũgwanja;ningĩ mũthenya wa mũgwanja mũthĩnjĩri-Ngai akabara mũrimũ ũcio wa thundo ĩo njũru, na atĩrĩrĩ, mũrimũ ũcio wa thundo ĩo ũngĩkorũo ndũtheete gĩkonde-inĩ kĩa mwĩrĩ, na wonwo ndũrikĩire na thĩinĩ wa mwĩrĩ wake gũkĩra gĩkonde, hĩndĩ ĩo mũthĩnjĩri-Ngai agĩtue ũhoro wa atĩ mũndũ ũcio ndarĩ na ng’ũki; nake athambie nguo ciake, onwo atĩ ndarĩ na ng’ũki.No rĩrĩ, mũrimũ ũcio wa thundo ũngĩgacoka gũthea gĩkonde-inĩ kĩa mwĩrĩ wake thutha wa aarĩkia gũtherio agathirũo nĩ ng’ũki-rĩ,mũthĩnjĩri-Ngai nĩagacoka amũbare rĩngĩ, na atĩrĩrĩ, angĩona atĩ mũrimũ ũcio nĩũtheete gĩkonde-inĩ kĩa mwĩrĩ, mũthĩnjĩri-Ngai ndakanatindĩrĩre agĩcaria guoya ũcio wa ngoikoni; mũndũ ũcio e na ng’ũki.No rĩrĩ, mũthĩnjĩri-Ngai angĩona mũrimũ ũcio ũikarĩte handũ haguo o ro ũguo na ndũtheete, na hakorũo hamerete guoya mũirũ ho, hĩndĩ ĩo mũrimũ ũcio nĩ mũhonu, na mũndũ ũcio ndarĩ na ng’ũki, nake mũthĩnjĩri-Ngai agĩtue ũhoro wa atĩ ndarĩ na ng’ũki.Na rĩrĩ, hĩndĩ ĩrĩa mũndũ mũrũme kana mũndũ-wa-nja angĩgĩa na kũndũ kweregethũku mwĩrĩ wake, naguo ũguo nĩ ta kuuga magĩe kũndũ kweregethũku kwerũ,hĩndĩ ĩo mũthĩnjĩri-Ngai nĩabare; na atĩrĩrĩ, kũndũ kũu kweregethũku me nakuo ikonde-inĩ cia mĩĩrĩ yao kũngĩkorũo ti kwerũ mũno-rĩ, nĩ ũhere, nĩ kũmuumĩrĩra ũmuumĩrĩire gĩkonde-inĩ kĩa mwĩrĩ wake; mũndũ ũcio ndarĩ na ng’ũki.Na rĩrĩ, njuĩrĩ ya mũtwe wa mũndũ ĩngĩmunyũka, ũcio nĩ kĩhara e nakĩo; no rĩrĩ, o na atariĩ ũguo-rĩ, ndarĩ na ng’ũki.Na njuĩrĩ yake ĩngĩmunyũka ĩmũrutĩtie na thiithi, ũcio nĩ kĩhara gĩa thiithi e nakĩo; no rĩrĩ, o na atariĩ ũguo-rĩ, ndarĩ na ng’ũki.No hangĩkorũo harĩ handũ harũarĩte hatukanĩtie gũtunĩha na kwerũha thĩinĩ wa kĩhara kĩu kĩa mũtwe, kana kĩu gĩa thiithi, ũcio nĩ mũrimũ wa mangũ ũmuumĩrĩire kĩhara-inĩ kĩa mũtwe, kana kĩhara-inĩ gĩa thiithi.Hĩndĩ ĩo mũthĩnjĩri-Ngai nĩakĩmũbare, na atĩrĩrĩ, ũimbo wa mũrimũ ũcio ũngĩkorũo ũtukanĩte gũtunĩha na kwerũha kĩhara-inĩ kĩa mũtwe wake, kana gĩa thiithi, o ta ũrĩa mangũ monagwo matariĩ marĩ gĩkonde-inĩ kĩa mwĩrĩ wa mũndũ,mũndũ ũcio nĩ kũgwatwo agwatĩtwo nĩ mangũ, na arĩ na ng’ũki; nake mũthĩnjĩri-Ngai agĩtue ũhoro wa atĩ e na ng’ũki; mũrimũ wa mũndũ ũcio wĩ mũtwe.Nake mũndũ ũrĩa ũrũarĩte mangũ akehumbaga nguo ndembũkangu, na njuĩrĩ ya mũtwe wake ĩikarage ĩrĩ nguũrie, na ehumbage kĩromo kĩa mwena wa igũrũ, akaanagĩrĩra ũũ: Ndĩ na ng’ũki! Ndĩ na ng’ũki!Namo matukũ mothe marĩa mũndũ ũcio agaikara arĩ o na mũrimũ ũcio nĩakonagwo arĩ na ng’ũki; ti-itherũ e na ng’ũki, na akeikaragia wiki; ũtũũro wake ũkagĩa na kũu gĩthaka-inĩ mbarĩ ĩrĩa ĩngĩ ya hau kĩraaro-inĩ.O nayo nguo ĩrĩa ĩĩ mũrimũ wa mangũ, o na ĩngĩkorũo nĩ nguo ya guoya wa ng’ondu, kana ya gatani;o na kũngĩkorũo wĩ thĩinĩ wa ndigi cia mũrũgamo, kana thĩinĩ wa ndigi cia mũkĩgiĩ cia nguo ya gatani kana ya guoya; o na kũngĩkorũo nĩ rũũa, kana kĩndũ o na kĩ gĩthondeketwo na rũũa-rĩ,handũ harĩa mũrimũ ũcio ũrĩ, o na arĩ nguo-inĩ, kana rũũa-inĩ, kana ndigi-inĩ cia mũrũgamo, kana ndigi-inĩ cia mũkĩgiĩ, kana kĩndũ o na kĩ kĩrĩa gĩthondeketwo na rũũa; handũ harĩa hangĩgĩa rangi ta wa nyeki nduru, kana hatunĩhe, mũrimũ ũcio nĩ wa mangũ; nĩwonio mũthĩnjĩri-Ngai,nake mũthĩnjĩri-Ngai abare mũrimũ ũcio, na acoke ahingĩre kĩrĩa kĩĩ na mũrimũ ũcio handũ mĩthenya mũgwanja;ningĩ mũthenya wa mũgwanja agacoka abare mũrimũ ũcio; na rĩrĩ, kũngĩkorũo mũrimũ ũcio nĩũtheete nguo-inĩ ĩo, ndigi-inĩ ciayo cia mũrũgamo, kana ndigi-inĩ ciayo cia mũkĩgiĩ, kana rũũa-inĩ o na rũĩ rũa kũrutĩrũo wĩra o na ũrĩkũ-rĩ, mũrimũ ũcio nĩ wa mangũ ma mũthemba ũrĩa ũtheaga mũno; icio ii na ng’ũki.Nake nĩ gũcina agacina nguo ĩo, o na ĩngĩtuĩka nĩ ndigi-inĩ ciayo cia mũrũgamo kana ndigi cia mũkĩgiĩ igwatĩtwo nĩguo, cia nguo ya guoya wa ng’ondu, kana ya gatani, kana kĩndũ o na kĩ kĩa rũũa, kĩrĩa kĩngĩkorũo kĩgwatĩtwo nĩ mũrimũ ũcio; nĩ gũkorũo mangũ macio nĩ ma mũthemba ũrĩa ũtheaga mũno, nguo ĩo nĩ gũcinwo ĩgacinwo na mwaki.Nake mũthĩnjĩri-Ngai angĩkabara one atĩ mũrimũ ndũtheete nguo-inĩ ĩo, o na kũngĩkorũo nĩ ndigi-inĩ cia mũrũgamo, kana ndigi-inĩ cia mũkĩgiĩ, kana ũgathea kĩndũ-inĩ kĩu gĩthondeketwo na rũũa;hĩndĩ ĩo mũthĩnjĩri-Ngai nĩagaathana oige atĩ kĩndũ kĩu kĩĩ na mũrimũ ũcio gĩthambio, acoke akĩhingĩre handũ mĩthenya ĩngĩ mũgwanja;na rĩrĩ, kĩndũ kĩu kĩgwatĩtwo nĩ mũrimũ ũcio kĩarĩkia gũthambio-rĩ, mũthĩnjĩri-Ngai akĩbare rĩngĩ; na atĩrĩrĩ, handũ harĩa mũrimũ ũraarĩ hangĩkorũo hatigarũrũkĩte ũrĩa harahaanaga, o na harĩa mũrimũ ũcio ũtatheete-rĩ, nguo ĩo ĩĩ na ng’ũki; hĩndĩ ĩo no mũhaka kĩndũ kĩu gĩcinwo na mwaki; mũrimũ ũcio nĩ wa mũthemba ũrĩa ũtheaga mũno, o na kũngĩtuĩka kũndũ kũrĩa kũmunyũku nĩ kwa mwena wa thĩinĩ, kana kwa na igũrũ.Na rĩrĩ, mũthĩnjĩri-Ngai angĩbara, nake one atĩ mũrimũ ũcio nĩ kũhũa ũhũĩte warĩkia gũthambio, hĩndĩ ĩo nĩagatembũra hau ũrarĩ, hehere nguo-inĩ ĩo, kana rũũa-inĩ rũu, kana ndigi-inĩ cia mũrũgamo, kana ndigi-inĩ cia mũkĩgiĩ;no ũngĩkorũo nĩũgũcoka kuoneka rĩngĩ nguo-inĩ ĩo, o na gwatuĩka nĩ ndigi-inĩ cia mũrũgamo, kana ndigi-inĩ cia mũkĩgiĩ, kana thĩinĩ wa kĩndũ o na kĩ kĩa rũũa, mũrimũ ũcio nĩ kũrurumũka ũrurumũkĩte, na no mũhaka kĩndũ kĩu kĩĩ naguo gĩcinwo na mwaki.No rĩrĩ, nguo ĩo, o na ĩngĩkorũo nĩ ndigi-inĩ ciayo cia mũrũgamo, kana ndigi-inĩ ciayo cia mũkĩgiĩ, kana kĩndũ o na kĩ kĩa rũũa, o ĩo ĩthambĩtio-rĩ, mũrimũ ũcio ũngĩkorũo nĩuumĩte thĩinĩ wa indo icio, ũgathira, hĩndĩ ĩo nguo ĩo nĩĩgathambio ihinda rĩa kerĩ, nayo nĩĩkonagwo ĩtarĩ na ng’ũki.Watho wa mũrimũ wa mangũ nĩguo ũcio, rĩrĩa ũngĩkorũo ũgwatĩte nguo-inĩ ya guoya wa ng’ondu kana ya gatani, o na ũngĩkorũo wĩ ndigi-inĩ ciayo cia mũrũgamo, kana cia mũkĩgiĩ, kana ũkorũo ũrĩ thĩinĩ wa kĩndũ o na kĩ kĩa rũũa; nĩ getha indo icio igĩtuwo atĩ itirĩ na ng’ũki, kana ituwo atĩ irĩ na ng’ũki.NINGĨ Jehova akĩarĩria Musa, akĩmwĩra atĩrĩ,Watho wa mũndũ ũrĩa ũrũarĩte mangũ mũthenya ũrĩa ekũninwo ng’ũki nĩguo ũyũ, atĩ mũndũ ũcio nĩ gũtwarũo agatwarũo kwĩ mũthĩnjĩri-Ngai;nake mũthĩnjĩri-Ngai oimagare oime kĩraaro-inĩ amũbare, na atĩrĩrĩ, mũndũ ũcio ũrarũarĩte mangũ angĩkorũo nĩahonete mũrimũ ũcio wa mangũ-rĩ,mũthĩnjĩri-Ngai aathane atĩ tũnyamũ twĩrĩ twa mathagu tũtheru tũrĩ muoyo tuoyũo nĩ ũndũ wa mũndũ ũcio ũkũninwo ng’ũki, o na kamũtĩ ka mũtarakwa, na karigi ka rangi wa gakarakũ, na mũthobi;ningĩ mũthĩnjĩri-Ngai aathane atĩ kanyamũ kamwe gatuo gathĩnjwo kaanĩrĩrio na nyũngũ ĩĩ maĩ ma mũtahano thĩinĩ matahĩtwo handũ megũtherera;nako kanyamũ kau kangĩ karĩ muoyo akoe, na oe kamũtĩ kau ka mũtarakwa, na karigi kau ka rangi wa gakarakũ, na mũthobi ũcio, acitobokie thakame-inĩ ya kanyamũ kau gathĩnjirũo kaanĩrĩrio na nyũngũ ĩo ĩĩ maĩ ma mũtahano;nake aminjaminjĩrie mũndũ ũcio ũkũninwo ng’ũki wa mangũ thakame ĩo maita mũgwanja, na acoke atue atĩ nĩaathirũo nĩ ng’ũki, nako kanyamũ kau ke muoyo areke kombũke gethiĩre werũ.Nake mũndũ ũcio ũkũninwo ng’ũki athambie nguo ciake, na enjwo njuĩrĩ yothe, na ethambe na maĩ, nake nĩakonwo e mũtheru, na thutha wa ũguo acoke atonye kĩraaro-inĩ; no rĩrĩ, agaikara mĩthenya mũgwanja na kũu nja ya hema yake na ndakamĩtonye.Na nĩgũgakinya atĩrĩ, atĩ mũthenya wa mũgwanja, enjwo njuĩrĩ yake yothe ĩninwo mũtwe, o na nderu, na njuĩrĩ ya maitho, naguo ũguo nĩ ta kuuga enjwo njuĩrĩ ĩrĩa arĩ nayo yothe; na acoke athambie nguo ciake, na ethambe mwĩrĩ na maĩ, athirũo nĩ ng’ũki.Ningĩ mũthenya wa ĩnana akoya tũtũrũme twĩrĩ tũtarĩ na kaũũgũ, na kamwatĩ ka mwaka ũmwe gatarĩ na kaũũgũ, o na icunjĩ ithatũ cia ikũmi cia eba ng’ima ya mũtu ũrĩa mũhinyu mũno wa gũtuĩka ihaki rĩa mũtu, ũtukanĩtio na maguta o na kabakũri kagima ka maguta.Nake mũthĩnjĩri-Ngai ũrĩa ũkũmũtheria aige mũndũ ũcio ũgũtherio, hamwe na indo icio, mbere ya Jehova, hau mũromo-inĩ wa hema-ya-gũtũnganwo;nake mũthĩnjĩri-Ngai acoke oe gatũrũme kamwe ga tũu, akarute gatuĩke igongona rĩa mahĩtia, hamwe na kabakũri kau ka maguta, acithũngũthie ituĩke igongona rĩa gũthũngũthĩrio mbere ya Jehova;ningĩ athĩnjĩre gatũrũme kau harĩa mathĩnjagĩra igongona rĩa mehia na ihaki rĩa njino, nja ya handũ hau haamũre; nĩ gũkorũo o ta ũrĩa kĩndũ kĩrĩa kĩrutĩtwo gĩtuĩke igongona rĩa mehia gĩĩ kĩa mũthĩnjĩri-Ngai-rĩ, ũguo noguo kĩu kĩa igongona rĩa mahĩtia gĩĩ gĩake; kĩu nĩ kĩamũre mũno mũno.Ningĩ mũthĩnjĩri-Ngai oe thakame ĩmwe ya igongona rĩu rĩa mahĩtia, amĩĩkĩre mũthia-inĩ wa gũtũ kwa ũrĩo kwa mũndũ ũcio ũgũtherio, na mũthia-inĩ wa kĩara kĩrĩa kĩnene gĩa guoko gwake kwa ũrĩo, o na mũthia-inĩ wa kĩara kĩrĩa kĩnene gĩa kũgũrũ gwake kwa ũrĩo;ningĩ mũthĩnjĩri-Ngai acoke oe maguta mamwe marĩa me kabakũri kau, amaitĩrĩre rũhĩ rũake we mwene rũa ũmotho;ningĩ mũthĩnjĩri-Ngai atobokie kĩara gĩake kĩa muoroto gĩa guoko kwa ũrĩo maguta-inĩ macio me rũhĩ rũake rũa guoko kwa ũmotho, aminjaminje maguta macio na kĩara kĩu gĩake mbere ya Jehova maita mũgwanja;namo maguta mamwe marĩa maatigara rũhĩ, mũthĩnjĩri-Ngai amahake mũthia wa gũtũ kwa ũrĩo kwa mũndũ ũcio ũgũtherio, na mũthia wa kĩara kĩrĩa kĩnene gĩa guoko gwake kwa ũrĩo, o na mũthia wa kĩara kĩrĩa kĩnene gĩa kũgũrũ gwake kwa ũrĩo, o hau thakame-inĩ ĩo ya igongona rĩa mahĩtia;ningĩ maguta marĩa maatigara rũhĩ, mũthĩnjĩri-Ngai amahake mũtwe wa mũndũ ũcio ũgũtherio; mũthĩnjĩri-Ngai akĩmũhoroherie mbere ya Jehova.Nake mũthĩnjĩri-Ngai acoke arute igongona rĩa mehia, ahoroherie mũndũ ũcio ũgũtherio nĩ ũndũ wa ng’ũki ĩrĩa e naguo; na thutha wa ũguo athĩnje nyamũ ya ihaki rĩa njino;nake mũthĩnjĩri-Ngai arutĩre ihaki rĩa njino, o na ihaki rĩa mũtu, kĩgongona-inĩ; mũthĩnjĩri-Ngai ũcio akĩmũhoroherie, nake mũndũ ũcio athirũo nĩ ng’ũki.Na rĩrĩ, angĩkorũo arĩ mũthĩni, na atuĩke ndangĩhota kuona indo ta icio, hĩndĩ ĩo nĩakoya gatũrũme kamwe gatuĩke igongona rĩa mahĩtia, nĩguo gathũngũthio, ga kũmũhoroheria, na gacunjĩ kamwe ga ikũmi ka eba ng’ima ya mũtu ũrĩa mũhinyu mũno, ũtukanĩtio na maguta, gatuĩke ihaki rĩa mũtu, na kabakũri kagima ka maguta;o na ndirahũgĩ igĩrĩ, kana tũtutura twĩrĩ tũtarĩ tũkũrũ, o ta ũrĩa angĩhota kuona; nako kamwe gatuĩke igongona rĩa mehia, nako karĩa kangĩ gatuĩke ihaki rĩa njino.Naguo mũthenya wa ĩnana agatũtwarĩra mũthĩnjĩri-Ngai kũu mũromo-inĩ wa hema-ya-gũtũnganwo, mbere ya Jehova, nĩ ũndũ wa gũtherio kũrĩa egũtherio.Nake mũthĩnjĩri-Ngai oe gatũrũme kau ka igongona rĩa mahĩtia, na kabakũri kau ka maguta, acithũngũthie ituĩke igongona rĩa gũthũngũthĩrio mbere ya Jehova;nake athĩnje gatũrũme kau ka igongona rĩa mahĩtia, acoke oe thakame ĩmwe ya igongona rĩa mahĩtia, amĩĩkĩre mũthia-inĩ wa gũtũ kwa ũrĩo kwa mũndũ ũcio ũgũtherio, o na kĩara kĩrĩa kĩnene gĩa guoko gwake kwa ũrĩo, o na kĩrĩa kĩnene gĩa kũgũrũ gwake kwa ũrĩo;nake mũthĩnjĩri-Ngai aitĩrĩre maguta mamwe rũhĩ rũa guoko gwake we mwene kwa ũmotho,acoke aminjaminje maguta mamwe marĩa me rũhĩ rũake rũa ũmotho na kĩara gĩake gĩa guoko kwa ũrĩo mbere ya Jehova maita mũgwanja;ningĩ mũthĩnjĩri-Ngai ahake maguta mamwe marĩa marĩ rũhĩ mũthia-inĩ wa gũtũ kwa ũrĩo kwa mũndũ ũcio ũgũtherio, o na kĩara-inĩ kĩrĩa kĩnene gĩa guoko gwake kwa ũrĩo, o na kĩrĩa kĩnene gĩa kũgũrũ gwake kwa ũrĩo, o hau thakame-inĩ ĩo ya mahĩtia;o namo maguta marĩa maatigara marĩa me rũhĩ rũake, mũthĩnjĩri-Ngai amahake mũtwe wa mũndũ ũcio ũgũtherio, nĩ getha amũhoroherie mbere ya Jehova.Ningĩ arute ndirahũgĩ ĩmwe ya icio ndehe, kana gatutura kamwe gatarĩ gakũrũ ga tũtutura tũu tũrehe, o ta ũrĩa angĩhota kuona;o ta ũrĩa mũndũ ũcio ahotete kuona-rĩ, kamwe nĩgatuĩke ka igongona rĩa mehia, nako karĩa kangĩ gatuĩke ka ihaki rĩa njino, hamwe na ihaki rĩa mũtu; mũthĩnjĩri-Ngai akĩhoroherie mũndũ ũcio ũgũtherio mbere ya Jehova.Ũcio nĩguo watho wa mũndũ ũrĩa wĩ na mũrimũ wa mangũ, ũrĩa ũtangĩĩonera kĩrĩa aagĩrĩirũo nĩ kũruta gĩkoniĩ ũhoro wake wa gũtherio.Nake Jehova akĩarĩria Musa na Haruni, akĩmera atĩrĩ,Hĩndĩ ĩrĩa mũgakinya bũrũri wa Kanaani, o ũcio ndĩmũheaga ũtuĩke wanyu, na niĩ njĩkĩre mũrimũ wa mangũ thĩinĩ wa nyũmba o na ĩrĩkũ ya bũrũri ũcio ũtuĩkĩte wanyu-rĩ,mwene nyũmba ĩo nĩagathiĩ he mũthĩnjĩri-Ngai, amwĩre atĩrĩ, Nĩnguona ta arĩ mũrimũ ũgĩĩte nyũmba yakwa;nake mũthĩnjĩri-Ngai aathane atĩ indo ciothe irutwo nyũmba ĩo, o mbere atanathiĩ kũrora mũrimũ ũcio, ĩtigwo ũtheri, nĩ getha indo ciothe iria irĩ nyũmba ĩo itikagwatwo nĩ thahu; na thutha wa ũguo mũthĩnjĩri-Ngai acoke atonye nyũmba ĩo amĩrore.Nake akĩrore mũrimũ ũcio, na atĩrĩrĩ, kũngĩkorũo handũ harĩa mũrimũ ũcio ũrĩ nĩũthũkitie thingo cia nyũmba, naho hagaikara ta harĩ tũrima, natuo tũkorũo tũtariĩ ta tũhakĩtwo rangi ta wa nyeki nduru, o na kana rangi mũtune, naguo mũrimũ ũcio ũkĩonwo ũkonagwo ta ũtonyete na thĩinĩ wa rũthingo ũkarũthũkia,mũthĩnjĩri-Ngai nĩoime nyũmba ĩo athiĩ mũrango-inĩ wayo, acoke ahinge nyũmba ĩo matukũ mũgwanja;ningĩ mũthĩnjĩri-Ngai agacoka akamĩrore mĩthenya ĩo mũgwanja yathira, na atĩrĩrĩ, mũrimũ ũcio ũngĩkorũo nĩ gũthea ũtheete thingo-inĩ cia nyũmba ĩo,mũthĩnjĩri-Ngai aathane atĩ andũ matharie mahiga hau mũrimũ ũcio ũrĩ, mamaikie kĩara-inĩ na kũu gĩthaka-inĩ mbarĩ ĩrĩa ĩngĩ ya rũthingo rũa itũũra rĩu;acoke aharithie thingo ciothe cia nyũmba ĩo na hari mwena wa na thĩinĩ, athiũrũrũkie, naguo tĩri wa hau haharĩtwo makaũite kĩara-inĩ na kũu gĩthaka-inĩ mbarĩ ĩrĩa ĩngĩ ya rũthingo rũa itũũra rĩu;magĩcoke moe mahiga mangĩ, mamekĩre mathenya-inĩ ma mahiga macio mangĩ marute; nake mũthĩnjĩri-Ngai acoke oithie ndaka ĩngĩ athingithie nyũmba ĩo nayo.Na rĩrĩ, mũrimũ ũcio ũngĩcoka ũrurumũke, thutha wa aarĩkia kũrutithia maihiga, na thutha wa aaharithia thingo cia nyũmba, o na thutha wa aamĩthingithia-rĩ,hĩndĩ ĩo mũthĩnjĩri-Ngai agĩtonye kuo thĩinĩ abare; na atĩrĩ, kũngĩkorũo mũrimũ ũcio nĩ gũthea ũtheete thĩinĩ wa nyũmba ĩo, ũcio nĩ mũrimũ wa mangũ ma mũthemba ũrĩa ũrĩaga indo ũũru mũno ũgwatĩte nyũmba ĩo; nayo nyũmba ĩo ĩĩ na ng’ũki.Nake mũthĩnjĩri-Ngai agĩtharithie nyũmba ĩo mahiga mayo, na mĩtĩ yayo, o na tĩri wothe wa nyũmba ĩo; nacio indo icio ciothe acikuuithie, irutwo kũu itũũra-inĩ, itwarũo kĩara-inĩ na kũu gĩthaka-inĩ mbarĩ ĩrĩa ĩngĩ ya rũthingo rũa itũũra rĩu.O na ningĩ atĩrĩ, ihinda rĩu rĩothe nyũmba ĩo ĩgakorũo ĩhingĩtwo-rĩ, mũndũ ũrĩa ũkamĩtonya nĩagatinda agwatĩtwo nĩ thahu nginya o hwaĩ-inĩ.O nake mũndũ ũrĩa ũgakoma nyũmba ĩo nĩagathambia nguo ciake; ningĩ mũndũ ũrĩa ũkarĩĩra irio nyũmba ĩo nĩagathambia nguo ciake.No rĩrĩ, mũthĩnjĩri-Ngai angĩtonya nyũmba ĩo, abare, one atĩ mũrimũ ndũtheete thĩinĩ wa nyũmba ĩo thutha wa yathingwo, nĩagatua ũhoro wa atĩ nĩ theru, nĩ gũkorũo mũrimũ ũcio nĩũthirĩte.Hĩndĩ ĩo akĩoe tũnyamũ twĩrĩ tũrĩa tũthiaga na mathagu, na kamũtĩ ka mũtarakwa, na karigi ka rangi wa gakarakũ, na mũthobi, atherie nyũmba ĩo natuo;agĩthĩnje kanyamũ kamwe gatuo kaanĩrĩrio na nyũngũ ya rĩũmba ĩĩ maĩ ma mũtahano thĩinĩ matahĩtwo handũ megũtherera;acoke oe kamũtĩ kau ka mũtarakwa, na mũthobi ũcio, na karigi kau ka rangi wa gakarakũ, o na kanyamũ kau karĩ muoyo, nacio indo icio acitobokie thakame-inĩ ya kanyamũ karĩa gathĩnjĩtwo, o na maĩ-inĩ macio ma mũtahano, acoke aminjaminjĩrie nyũmba ĩo maita mũgwanja,nyũmba ĩo akĩmĩtherie na thakame ya kanyamũ kau gathiaga na mathagu, na maĩ macio ma mũtahano, hamwe na kanyamũ kau kangĩ karĩ muoyo, na kamũtĩ kau ka mũtarakwa, na mũthobi ũcio, o na karigi kau ka rangi wa gakarakũ;nako kanyamũ kau karĩ muoyo karekwo kombũke koime itũũra-inĩ rĩu gethiĩre werũ; ũguo nĩguo akahoroheria nyũmba ĩo, nayo nĩĩgacoka kuonwo ĩtarĩ na ng’ũki.Ũcio nĩguo watho wa mũrimũ wa mangũ ma mĩthemba yothe, na wa thundo ĩrĩa njũru,na wa mangũ ma nguo-inĩ, na wa nyũmba ĩgwatĩtwo nĩ mangũ,na wa handũ he haimbu, na wa handũ harĩ thundo ya mũthemba ũngĩ, kana handũ heregethũku;nĩguo andũ mamenyithio ũhoro wa ũrĩa mahotaga gũkũũrana harĩa he na ng’ũki, na harĩa hatarĩ na ng’ũki; ũcio nĩguo watho wa mangũ.NAKE Jehova akĩarĩria Musa na Haruni, akĩmera atĩrĩ,Arĩriai ciana cia Isiraeli, mũciĩre ũũ: Mũndũ o na ũrĩkũ angĩkorũo mwĩrĩ wake nĩũkuura nĩ ũndũ wa mũthiori-rĩ, nĩarĩonagwo e na thahu nĩ ũndũ wa kuura kũu.Naguo ũhoro wake nĩ atĩ nĩarĩonagwo e na thahu matukũ mothe marĩa arĩkoragwo e na mũrimũ ũcio, o na mahinda marĩa mwĩrĩ wake ũrĩkoragwo ũkiura, kana mahinda marĩa ũtekuura, mũndũ ũcio arĩikaraga o arĩ na thahu.Ũrĩrĩ o wothe ũrĩa mũndũ ũcio ũkuura agakomera nĩakaũgwatia thahu, o nakĩo kĩndũ o gĩothe kĩrĩa agaikarĩra nĩagakĩgwatia thahu.Nake mũndũ o wothe ũrĩa ũkahutia ũrĩrĩ wake nĩagathambia nguo ciake, nake we mwene ethambe na maĩ, na atinde e na thahu nginya o hwaĩ-inĩ.Nake mũndũ ũrĩa ũgaikarĩra kĩndũ o na kĩ kĩrĩa gĩaikarĩirũo nĩ mũndũ ũcio ũkuura-rĩ, nĩagathambia nguo ciake, nake we mwene ethambe na maĩ na atinde e na thahu nginya o hwaĩ-inĩ.Ningĩ mũndũ ũrĩa ũkahutia mwĩrĩ wa mũndũ ũcio ũkuura nĩagathambia nguo ciake, na ethambe na maĩ, na atinde e na thahu nginya o hwaĩ-inĩ.Na rĩrĩ, mũndũ ũcio ũkuura angĩtuĩra mũndũ ũtarĩ na thahu mata-rĩ, ũcio ũtuĩrĩirũo mata nĩagathambia nguo ciake, na ethambe na maĩ, na atinde e na thahu nginya o hwaĩ-inĩ.Narĩo itandĩko o na rĩrĩkũ rĩrĩa mũndũ ũcio ũkuura akahaica aikarĩre, nĩrĩkonagwo rĩĩ na thahu.Nake mũndũ o na ũrĩkũ ũrĩa ũkahutia kĩndũ o na kĩ kĩrĩa aaikarĩire kĩrĩ mũhuro wake nĩagatinda agwatĩtwo nĩ thahu nginya o hwaĩ-inĩ; nake mũndũ ũrĩa ũgakuua indo icio nĩagathambia nguo ciake, na ethambe na maĩ, nake atinde e na thahu nginya o hwaĩ-inĩ.O nake mũndũ o wothe ũrĩa mũndũ ũcio ũkuura akahutia ataambĩte gwĩthamba moko na maĩ, nĩagathambia nguo ciake, na ethambe na maĩ, nake atinde e na thahu nginya o hwaĩ-inĩ.Na rĩrĩ, kĩndũ kĩa rĩũmba kĩrĩa mũndũ ũcio ũkuura akahutia, nĩgĩkoragwo; o nayo mbakũri, kana kĩndũ o na kĩ kĩa mũtĩ, nĩgĩgathambio na maĩ.Nake mũndũ ũcio ũkuura rĩrĩa angĩkorũo ahonete kuura kũu-rĩ, nĩagetarĩra matukũ mũgwanja ma gwĩtheria, athambie nguo ciake, na acoke ethambĩre mwĩrĩ na maĩ handũ megũtherera, na nĩegũthera.Naguo mũthenya wa ĩnana akoya ndirahũgĩ igĩrĩ, kana ndutura igĩrĩ itarĩ ngũrũ, athiĩ o mbere ya Jehova mũromo-inĩ wa hema-ya-gũtũnganwo, acinengere mũthĩnjĩri-Ngai;nake mũthĩnjĩri-Ngai acirute igongona, ĩmwe ĩtuĩke ya igongona rĩa mehia, nayo ĩrĩa ĩngĩ ĩtuĩke ya ihaki rĩa njino, mũthĩnjĩri-Ngai akĩmũhoroherie kuura kũu gwake mbere ya Jehova.Na rĩrĩ, mũndũ o na ũrĩkũ angiumwo nĩ hinya wa arũme-rĩ, no mũhaka ethambe mwĩrĩ wothe na maĩ, nake atinde e na thahu nginya o hwaĩ-inĩ.Nayo nguo ĩrĩa yothe, kana rũũa ruothe, harĩa hangĩkorũo hagĩĩte hinya ũcio wa arũme, no mũhaka hathambio na maĩ, nayo nguo ĩo ĩtinde ĩrĩ na thahu nginya o hwaĩ-inĩ.Ningĩ mũndũ mũrũme angĩkorũo makomanĩtie na mũndũ-wa-nja akoimwo nĩ hinya wa arũme, no mũhaka acio erĩ methambe na maĩ, nao matinde me na thahu nginya o hwaĩ-inĩ.Ningĩ mũndũ-wa-nja angĩkorũo nĩekuura, na gũkorũo nĩ thakame ya ihinda rĩake rĩa mweri-rĩ, agaikara e mũgiro mĩthenya mũgwanja; na mũndũ o wothe ũrĩa ũkamũhutia agatinda e na thahu nginya o hwaĩ-inĩ.Nakĩo kĩndũ o gĩothe kĩrĩa agakomera ihinda rĩu e mũgiro nĩgĩkagwatwo nĩ thahu, o nakĩo kĩndũ o gĩothe kĩrĩa agaikarĩra nĩgĩkagwatwo nĩ thahu.Nake mũndũ o wothe ũrĩa ũkahutia ũrĩrĩ wake nĩagathambia nguo ciake, na ethambe na maĩ, na atinde e na thahu nginya o hwaĩ-inĩ.Nake mũndũ o wothe ũrĩa ũkahutia kĩndũ o na kĩ kĩrĩa mũndũ-wa-nja ũcio agaikarĩra, nĩagathambia nguo ciake, na ethambe na maĩ, na atinde e na thahu nginya o hwaĩ-inĩ.Na rĩrĩ, kĩndũ o na kĩ kĩrĩa kĩrĩ ũrĩrĩ wake igũrũ, kana kĩrĩa gĩothe aikaragĩra-rĩ, mũndũ o wothe ũrĩa ũgakĩhutia agatinda e na thahu nginya o hwaĩ-inĩ.Na mũndũ mũrũme o na ũrĩkũ angĩgakoma nake, na ahutio nĩ kĩndũ kĩu gĩtũmaga mũndũ-wa-nja ũcio aikare e mũgiro, mũndũ mũrũme ũcio agaikara mĩthenya mũgwanja arĩ o na thahu, o nakĩo gĩtanda kĩrĩa mũndũ mũrũme ũcio agakomera nĩgĩkagwatwo nĩ thahu.Na rĩrĩ, mũndũ-wa-nja angiura thakame matukũ maingĩ matarĩ ma ihinda rĩake rĩa mweri, kana oire thakame aagararie ihinda rĩake rĩa mweri, matukũ macio mothe ekuura thakame ĩo agaikara o ta ũrĩa aikaraga ihinda rĩake rĩa mweri, akĩonagwo atĩ e mũgiro.Ũrĩrĩ o wothe ũrĩa mũndũ-wa-nja ũcio agakomera matukũ macio mothe ekuura ũkonagwo ũtariĩ o ta ũrĩrĩ ũrĩa akomagĩra hĩndĩ yake ya mweri; nakĩo kĩrĩa gĩothe agaikaragĩra nĩgĩkonagwo kĩĩ na thahu o ta ũguo, o ta ũrĩa kũhaanaga ihinda rĩake rĩa mweri.Nake mũndũ o wothe ũrĩa ũkahutia indo icio nĩakagwatwo nĩ thahu, na athambie nguo ciake, o na ethambe na maĩ, na atinde e na thahu nginya o hwaĩ-inĩ.No rĩrĩ, mũndũ-wa-nja ũcio rĩrĩa agathirũo nĩ kuura kũu-rĩ, agetarĩra matukũ mũgwanja ma gwĩtheria, na thutha wa ũguo nĩakonagwo e mũtheru.Mũthenya wa ĩnana agakĩoya ndirahũgĩ igĩrĩ, kana ndutura igĩrĩ itarĩ ngũrũ, acitwarĩre mũthĩnjĩri-Ngai, o hau mũromo-inĩ wa hema-ya-gũtũnganwo.Nake mũthĩnjĩri-Ngai arute ĩmwe ĩtuĩke ya igongona rĩa mehia, nayo ĩrĩa ĩngĩ ĩtuĩke ya ihaki rĩa njino; mũthĩnjĩri-Ngai akĩmũhoroherie mbere ya Jehova nĩ ũndũ wa kuura kũu gwake kũrĩa gwatũmĩte agĩe mũgiro.Ũguo nĩguo mũkaamũra ciana cia Isiraeli ciehererũo nĩ mathahu; nĩ getha itikae gũkua nĩ ũndũ wa mathahu macio ingĩthũkia gĩikaro gĩakwa kĩrĩa gĩĩ thĩinĩ wacio.Ũcio nĩguo watho wa mũndũ ũrĩa ũkuura nĩ ũndũ wa mũthiori, na wa ũrĩa ũkũgwatwo nĩ thahu nĩ ũndũ wa kuumwo nĩ hinya wa arũme;na wa mũndũ-wa-nja o wothe ũrĩa ũthũkĩte nĩ ũndũ wa ũhoro wake wa ihinda rĩa mweri, na wa mũndũ o wothe ũrĩa ũkuura, o na angĩtuĩka nĩ mũndũ mũrũme, o na kana mũndũ-wa-nja, o na wa mũndũ mũrũme ũrĩa ũngĩkoma na mũndũ-wa-nja hĩndĩ ĩrĩa e mũgiro.NINGĨ Jehova akĩarĩria Musa thutha wa ariũ arĩa erĩ a Haruni maarĩkia gũkua, nao nĩo arĩa maathengereire Jehova, makĩrũgama mbere yake magĩgĩkua;Jehova agĩkĩĩra Musa atĩrĩ, Arĩria Haruni, mũrũ wa nyũkwa, ũmwĩre ndakanatonyage handũ harĩa hatheru o mahinda mothe, o hau thĩinĩ wa gĩtama gĩa kũhakania, arũgame mbere ya gĩikaro-gĩa-tha kĩrĩa kĩrĩ igũrũ rĩa ithandũkũ rĩa Ngai, nĩ getha ndakanakue; nĩ gũkorũo nĩho ndĩyumagĩria ngonwo ndĩ thĩinĩ wa itu rĩrĩa rĩrĩ igũrũ rĩa gĩikaro-kĩu-gĩa-tha.Nacio indo ici nĩcio Haruni akaamba kũruta atanatonya handũ hau hatheru, nĩ ndegwa ĩtarĩ ngũrũ ya igongona rĩa mehia, na ndũrũme ya ihaki rĩa njino.Nake arĩĩhumbaga kanjũ ũrĩa mũtheru wa gatani, na agekĩra thuruarĩ cia gatani mwĩrĩ, na akehotora mũcibi ũrĩa wa gatani, o na akeĩkĩra kĩremba kĩrĩa gĩa gatani; icio nĩcio nguo iria nyamũre; na akaamba gwĩthamba mwĩrĩ na maĩ, acoke aciĩhumbe.Ningĩ oe thenge igĩrĩ iria irehetwo nĩ kĩrĩndĩ gĩa ciana cia Isiraeli, cia igongona rĩa mehia, na ndũrũme ĩmwe ya ihaki rĩa njino.Nake Haruni agĩtware ndegwa ya igongona rĩa mehia, o ro ĩo ĩmũkoniĩ we mwene, ehoroherie we mwene, o na andũ a nyũmba yake.Ningĩ acoke oe thenge icio cierĩ, aciige mbere ya Jehova o hau mũromo-inĩ wa hema-ya-gũtũnganwo.Nake Haruni acukĩre thenge icio cierĩ mĩtĩ; mũtĩ; ũmwe ũtuĩke wa Jehova, naguo ũcio ũngĩ ũtuĩke wa mbũri ya kĩrekio, ĩrĩa ĩĩtagwo ya Azazeli.Haruni akĩige mbere ya Jehova thenge ĩo ĩmũgũĩrĩire yacukĩrũo mĩtĩ, amĩrute ĩtuĩke igongona rĩa mehia.No rĩrĩ, thenge ĩo ĩngĩ ĩgũĩrĩirũo nĩ mũtĩ ĩtuike ya Azazeli, ĩigwo mbere ya Jehova ĩrĩ muoyo, ĩtuwo horohio, na ĩcoke ĩrekio ĩĩthiĩre werũ-inĩ ĩtuĩke ya Azazeli.Nake Haruni agĩtwaratware ndegwa ĩo ya igongona rĩa mehia, o ĩo imũkoniĩ we mwene, acoke ehoroherie nayo we mwene, o na andũ a nyũmba yake, agĩthĩnje ndegwa ĩo ya igongona rĩa mehia ĩmũkoniĩ we mwene;acoke oe rũgĩo rũiyũrĩte makara ma mwaki marutĩtwo kĩgongona-inĩ kĩrĩa kĩrĩ mbere ya Jehova, na aiyũrie hĩ ciake ũbumba ũrĩa ũnungaga wega ũhũrahũrĩtwo ũkahinya mũno, nacio indo icio agĩcitonyie na kũu thĩinĩ wa gĩtama gĩa kũhakania;naguo ũbumba ũcio awĩkĩre mwaki-inĩ o hau mbere ya Jehova, nĩ getha ndogo ya ũbumba ũcio ĩhumbe gĩikaro-gĩa-tha kĩu kĩrĩ igũrũ rĩa ithandũkũ-rĩa-ũira, nĩ getha ndagakue;ningĩ acoke oe thakame ĩmwe ya ndegwa ĩo amĩminjaminje na kĩara gĩake igũrũ rĩa gĩikaro-gĩa-tha mwena wa irathĩro; naho hau thĩ mbere ya gĩikaro-gĩa-tha aminjaminje thakame ĩo maita mũgwanja na kĩara gĩake.Ningĩ acoke athĩnje thenge ya igongona rĩa mehia, o ĩo ĩkoniĩ andũ acio angĩ, nayo thakame yayo amĩtware na thĩinĩ wa gĩtama kĩu gĩa kũhakania, agĩĩke thakame ĩo yayo o ta ũrĩa ekire thakame ya ndegwa, akĩmĩminjaminje igũrũ rĩa gĩikaro-gĩa-tha, o na mbere ya gĩikaro-kĩu-gĩa-tha hau thĩ;akĩhoroherie handũ hau hatheru, nĩ ũndũ wa mathahu ma ciana cia Isiraeli, o na ũndũ wa ũhoro wacio wa kwagarara watho, naguo ũguo nĩ ta kuuga mehia ma cio mothe; ningĩ acoke eke hema-ya-gũtũnganwo o ta ũguo, o ĩo ĩtũũranagia nacio ĩrigicĩirio nĩ maũndũ ma cio ma thahu.Na rĩrĩ, gũtikanakorũo mũndũ o na ũrĩkũ hema-inĩ-ya-gũtũnganwo thĩinĩ hĩndĩ ĩrĩa egũtonya handũ hau hatheru, ahorohanĩrie, o nginya rĩrĩa arĩcoka kuuma nja, na akorũo ehoroheirie we mwene, na akahoroheria andũ othe a nyũmba yake, o na kĩrĩndĩ gĩothe gĩa Isiraeli.Ningĩ thutha wa ũguo oime hau athiĩ kĩgongona-inĩ kĩrĩa kĩrĩ mbere ya Jehova, akĩhoroherie, akĩoe thakame ya ndegwa, o na thakame ya thenge ĩo, aciĩkĩre hĩa-inĩ cia kĩgongona kĩu mbarĩ ciothe,na acoke aminjaminje thakame ĩo ĩmwe igũrũ rĩakĩo na kĩara gĩake maita mũgwanja, agĩtherie, akĩamũre kĩehererio mathahu ma ciana cia Isiraeli.Na rĩrĩ, Haruni aarĩkia kũhoroheria handũ hau hatheru, na hema-ya-gũtũnganwo, o na kĩgongona kĩu, akĩrehithie thenge ĩrĩa ĩrĩ muoyo,ningĩ Haruni aigĩrĩre moko make merĩ mũtwe wa thenge ĩo ĩrĩ muoyo, acoke oimbũrĩre waganu wothe wa ciana cia Isiraeli hau ĩrĩ, o na ũhoro wacio wothe wa kwagarara watho, naguo ũguo nĩ ta kuuga mehia ma cio mothe, akĩmĩcokererie maũndũ macio o igũrũ rĩa mũtwe wayo, acoke amĩnengere mũndũ ũrĩa ũrũgamĩte ho ũrĩa ũthurĩirũo wĩra ũcio, amĩtware, akamĩrekerie werũ-inĩ ĩĩthiĩre;nayo thenge ĩo ĩkuue waganu wacio wothe ĩũtware kũndũ kũrĩa gũtatũũragwo nĩ andũ; nake mũndũ ũcio akĩrekie thenge ĩo kũu werũ-inĩ ĩĩthiĩre.Ningĩ Haruni acoke atonye hema-inĩ-ya-gũtũnganwo, arute nguo icio cia gatani, o icio ehumbĩte agĩtonya handũ hau hatheru, acitige ho;nake ethambĩre na maĩ handũ haamũre, acoke ehumbe nguo ciake, oime akarute ihaki rĩake rĩa njino, o na ihaki rĩa njino rĩa andũ acio angĩ, ehoroherie we mwene, na ahoroherie andũ acio angĩ.Namo maguta ma igongona rĩa mehia amacinĩre kĩgongona-inĩ.Nake mũndũ ũrĩa ũgũtwara mbũri ĩo ya Azazeli, akamĩrekie ĩĩthiĩre, acoke athambie nguo ciake, na ethambe mwĩrĩ na maĩ, na thutha wa ũguo acoke atonye kĩraaro-inĩ.Nayo ndegwa ĩo ya igongona rĩa mehia, hamwe na thenge ya igongona rĩa mehia, iria thakame yacio yatonyirio handũ harĩa hatheru ĩhorohanĩrie, itwarũo na kũu gĩthaka-inĩ, mbarĩ ĩrĩa ĩngĩ ya kĩraaro, nacio njũa ciacio icinwo na mwaki, hamwe na nyama ciacio, na tatha, o na mai ma cio.O nake mũndũ ũrĩa ũgũcicina athambie nguo ciake, na ethambe mwĩrĩ na maĩ, na thutha wa ũguo acoke atonye kĩraaro-inĩ.Naguo ũndũ ũyũ ũtuĩke kĩrĩra kĩa watho wa kũrũmĩrĩrũo nĩ inyuĩ tene na tene, atĩ mweri wa mũgwanja, o mũthenya wa ikũmi waguo, mwĩhingage kũrĩa irio, na mũtikanarutage wĩra o na ũrĩkũ, mũndũ ũrĩa ũciarĩirũo bũrũri wanyu, kana mũgeni ũrĩa ũtũũranĩtie na inyuĩ;nĩ gũkorũo mũthenya ũcio nĩguo mũkahorohagĩrio, nĩguo mũthere; naho ha ũhoro wa mehia manyu mothe mũkonagwo mũrĩ atheru nĩ Jehova.Mũthenya ũcio nĩguo thabatũ yanyu ya kũhurũka o kũhurũka ki, na ya kwĩhingaga kũrĩa irio; kĩu nĩkĩo kĩrĩra kĩa watho wa kũrũmĩrĩrũo tene na tene.Nake mũthĩnjĩri-Ngai ũrĩa ũgaitĩrĩrio maguta, o ũcio ũkaamũrũo atherio atuĩke mũthĩnjĩri-Ngai ithenya rĩa ithe, nĩwe ũkahorohanĩria, na nĩwe ũkehumbaga nguo icio cia gatani, o icio ituĩtwo nyamũre;na ahorohagĩrie handũ hau haamũre hatheru, na ahorohagĩrie hema-ya-gũtũnganwo, na kĩgongona, na ahorohagĩrie athĩnjĩri-Ngai, o na andũ arĩa othe monganĩte.Naguo ũndũ ũcio ũtuĩke kĩrĩra kĩa watho wa kũrũmĩrĩrũo nĩ inyuĩ tene na tene, nĩguo ciana cia Isiraeli ihorohagĩrio o mwaka ihinda rĩmwe nĩ ũndũ wa mehia ma cio mothe. Nake Musa agĩĩka o ta ũguo aathĩtwo nĩ Jehova.NINGĨ Jehova akĩarĩria Musa, akĩmwĩra atĩrĩ,Arĩria Haruni, o na ariũ ake, o na andũ othe a ciana cia Isiraeli, ũmere ũũ: Ũyũ nĩguo ũndũ ũrĩa Jehova aathanĩte, akoiga atĩrĩ,Mũndũ o na ũrĩkũ wa nyũmba ya Isiraeli ũrĩa ũgathĩnjĩra ndegwa ĩkoniĩ igongona, kana gatũrũme, kana mbũri kĩraaro-inĩ thĩinĩ, kana amĩthĩnjĩre na kũu gĩthaka-inĩ mbarĩ ĩrĩa ĩngĩ ya kĩraaro,na aage kũmĩtwara mũromo-inĩ wa hema-ya-gũtũnganwo, amĩrute ĩtuĩke kĩndũ kĩrĩa kĩrutĩirũo Jehova o hau mbere ya gĩikaro kĩa Jehova, mũndũ ũcio nĩaitĩte thakame, na nĩagacokererũo nĩ thakame ĩo, nake nĩakaingatwo athengio kũrĩ andũ ao;nĩ getha magongona marĩa ciana cia Isiraeli imenyerete kũrutĩra werũ-inĩ imatwaragĩre Jehova, o kũu mũromo-inĩ wa hema-ya-gũtũnganwo, kũrĩ mũthĩnjĩri-Ngai, nĩguo imarute matuĩke magongona marĩa marutĩirũo Jehova ma ũiguano.Nake mũthĩnjĩri-Ngai aminjaminje thakame yamo igũrũ rĩa kĩgongona kĩa Jehova, o kũu mũromo-inĩ wa hema-ya-gũtũnganwo, na acine maguta mamo ma gũtũma mũtararĩko ũrĩa ũnungaga wega ũiguwo nĩ JehovaNaho ha ũhoro wa magongona marĩa irutaga-rĩ, itikanacoke kũmarutĩra marimũ marĩa mahaana thenge cia njamba o na rĩ, o macio ciĩriragĩria kũrũmĩrĩra. Naguo ũndũ ũcio ũtuĩke kĩrĩra kĩa watho wa kũrũmĩrĩrũo nĩcio njiaro-inĩ ciacio ciothe tene na tene.Nawe ũciĩre atĩrĩ, Mũndũ o wothe ũrĩa ũgakorũo arĩ wa nyũmba ya Isiraeli, kana arĩ mũgeni ũtũũranĩtie nacio ũrĩa ũkaruta ihaki rĩa njino, kana igongona rĩa thĩnjo,na aage kũrĩtwara mũromo-inĩ wa hema-ya-gũtũnganwo, nĩguo akarĩrutĩre Jehova-rĩ, mũndũ ũcio nĩakaingatwo athengio kũrĩ andũ ao.Na rĩrĩ, mũndũ o wothe ũrĩa ũgakorũo arĩ wa nyũmba ya Isiraeli, kana wa ageni arĩa matũũranĩtie nao, ũrĩa ũkarĩa thakame ya mũthemba o na ũrĩkũ, nĩngaheta ũthiũ wakwa nĩ ũndũ wa mũndũ ũcio ũkũrĩa thakame, na nĩngamũingata ndĩmũthengie kũrĩ andũ ao.Nĩ gũkorũo muoyo wa mwĩrĩ wĩ thĩinĩ wa thakame; na nĩyo ndĩmũheete ĩigagwo kĩgongona-inĩ ya kũhorohagĩria mĩoyo yanyu; nĩ gũkorũo thakame nĩyo ĩhorohanagĩria nĩ ũndũ wa muoyo ũrĩa ũrĩ thĩinĩ wayo.Tondũ ũcio nderire ciana cia Isiraeli atĩrĩ, Gũtirĩ mũndũ o na ũmwe wanyu ũkarĩa thakame, kana mũgeni o na ũrĩkũ ũrĩa ũtũũranĩtie na inyuĩ arĩe thakame.Na rĩrĩ, mũndũ o na ũrĩkũ wa ciana cia Isiraeli, kana wa ageni arĩa matũũranĩtie nacio, ũkanyita nyamũ ya magũrũ mana, kana ĩrĩa yũmbũkaga ya mũthemba ũrĩa ũngĩrĩo akĩguĩma-rĩ, nĩ gũita agaita thakame yayo thĩ, acoke amĩthike na tĩri.Nĩ gũkorũo ha ũhoro wa muoyo wa kĩndũ o gĩothe kĩrĩa kĩĩ naguo-rĩ, thakame yakĩo no kĩndũ o ro kĩmwe na muoyo wakĩo; tondũ ũcio nderire ciana cia Isiraeli atĩrĩ, Mũtikanarĩe thakame ya mũthemba o na ũrĩkũ wa nyamũ; nĩ gũkorũo muoyo wa kĩndũ o gĩothe kĩrĩa kĩĩ naguo wĩ thĩinĩ wa thakame yakĩo; nake mũndũ o wothe ũrĩa ũkamĩrĩa nĩakaingatwo athengio biũ.Ningĩ mũndũ o wothe o na arĩ wa bũrũri wanyu, kana mũgeni wanyu, ũrĩa ũkarĩa nyamũ ĩĩũragĩte, kana ĩtinangĩtio nĩ nyamũ cia werũ, nĩagathambia nguo ciake, na ethambe na maĩ, na atinde e na thahu nginya o hwaĩ-inĩ; na thutha wa ũguo nĩakonagwo arĩ mũtheru.No rĩrĩ, angĩkaaga gũcithambia, kana aage gwĩthamba mwĩrĩ, nĩagacokererũo nĩ ũũru ũcio wake.Ningĩ Jehova akĩarĩria Musa, akĩmwĩra atĩrĩ,Aria na ciana cia Isiraeli, ũciĩre ũũ: Niĩ nĩ niĩ Jehova Ngai wanyu.Atĩrĩrĩ, mũtikaneke maũndũ ta marĩa mekagwo bũrũri wa Misiri kũrĩa mwatũire; ningĩ mũtikaneke maũndũ ta marĩa mekagwo bũrũri wa Kanaani, kũrĩa ngũmũtwara; kana mũthiage na mĩthiĩre ĩtwaranĩte na irĩra cia watho wa andũ acio a kuo.Matuĩro makwa ma cira nomo mũrĩrũmagĩrĩra, na mũmenyagĩrĩre irĩra cia watho wakwa wa kũrũmĩrĩrũo mũtwaranage nacio; niĩ nĩ niĩ Jehova Ngai wanyu.Tondũ ũcio, menyagĩrĩrai irĩra cia watho wakwa wa kũrũmĩrĩrũo, o na matuĩro makwa ma cira; maũndũ macio mangĩrũmĩrĩrũo nĩ mũndũ maamũtũũria muoyo; niĩ nĩ niĩ Jehova.Gũtirĩ mũndũ o na ũmwe wanyu ũgathengerera mũndũ-wa-nja ũrĩa me rũrĩra nake, amũguũrie nguo; niĩ nĩ niĩ Jehova.Ndũkanaguũrie nyũkwa nguo, nĩ ũndũ nĩwe mũtumia wa thoguo; ũcio nĩ nyũkwa, ndũkanamũguũrie nguo o na atĩa.Ndũkanaguũrie mũtumia ũngĩ o na ũrĩkũ wa thoguo nguo, nĩ ũndũ ũcio o nake nĩ wa thoguo;ndũkanaguũrie mwarĩ wa thoguo, kana mwarĩ wa nyũkwa nguo, o na angĩkorũo aciarĩirũo mũciĩ, kana agaciarĩrũo kũndũ kũngĩ; acio-rĩ, ndũkanamaguũrie nguo o na atĩa.Ndũkanaguũrie mwarĩ wa mũrũguo, kana mwarĩ wa mwarĩguo nguo; acio-rĩ, ndũkanamaguũrie nguo o na atĩa, nĩ ũndũ moimĩte mũthimo waku.Ndũkanaguũrie mwarĩ wa mũka wa thoguo nguo, nĩ gũkorũo atariĩ ta mwarĩ wa nyũkwa, nĩ ũndũ wa ũrĩa aciarĩtwo nĩ thoguo; ndũkanamũguũrie nguo o na atĩa.Ndũkanaguũrie tataguo, mwarĩ wa nyina na thoguo nguo nĩ gũkorũo ũcio nĩ wa mũthimo ũmwe na thoguo.Ndũkanaguũrie tataguo, mwarĩ wa nyina na nyũkwa nguo; nĩ gũkorũo ũcio nĩ wa mũthimo ũmwe na nyũkwa.Ndũkanathengerere mũka wa mũrũ wa nyina na thoguo, nĩguo ũkamũguũrie nguo; nĩ gũkorũo ũcio atariĩ ta tataguo, nĩ ũndũ nĩ mũka wa mũndũ wa mũthimo ũmwe na thoguo.Ndũkanaguũrie iciciaraguo nguo, nĩ gũkorũo ũcio nĩ mũka wa mũrũguo; ndũkanamũguũrie nguo o na atĩa.Ndũkanaguũrie mũka wa mũrũ wa nyũkwa nguo; nĩ ũndũ nĩwe mũtumia wa mũrũ wa nyũkwa.Ndũkanaguũrie mũndũ-wa-nja o na mwarĩ nguo; ningĩ ndũkanatware mwarĩ wa mũrũ wa mũka ũcio, kana mwarĩ wa mwarĩ wa mũka ũcio, atĩ nĩguo ũkamaguũrie nguo; nĩ gũkorũo acio nĩ ta mwĩ rũrĩra nao; gwĩka ũguo nĩ waganu mũnene.Ndũkanathengerere maramuguo, ũmũguũrie nguo, ũmũtue mũiru wa mũkaguo, mũkaguo arĩ muoyo.Na rĩrĩ, ndũkanathengerere mũndũ-wa-nja ũmũguũrie nguo hĩndĩ ĩrĩa yothe e mũgiro ihinda-inĩ rĩake rĩa mweri.Ndũkanakome na mũka wa mũndũ ũngĩ, wĩthũkie nake.Nawe ndũkanahĩtũkithĩrie mũndũ o na ũrĩkũ wa rũciaro rũaku mwaki-inĩ aamũrĩrũo Moleku, kana ũthahie rĩĩtwa rĩa Ngai waku; niĩ nĩ niĩ Jehova.Ndũkanakome na mũndũ mũrũme ta ũrĩa andũ-a-nja makomagwo nao; nĩ gũkorũo ũndũ ũcio wĩ thahu.Ningĩ-rĩ, ndũkanagwate nyamũ o na ĩrĩkũ wĩthũkie nayo; kana mũndũ-wa-nja o na ũrĩkũ etwarĩrĩre nyamũ nĩguo ekomie thĩ agwatwo nĩyo; ũndũ ũcio nĩ waga-thoni ũrĩa mũkĩru njano.Mũtikanegwatie thahu na ũndũ o na ũmwe wa maũndũ macio; nĩ gũkorũo ndũrĩrĩ ciothe iria ngũingata imweherere igwatĩtwo nĩ thahu nĩ ũndũ wa maũndũ macio,naguo bũrũri wacio ũgagĩthaha, na tondũ ũcio nĩngũtũma ũcokererũo nĩ waganu waguo; naguo bũrũri ũcio ũtahĩke andũ arĩa maũtũũraga mawehere.Tondũ ũcio inyuĩ menyererai irĩra cia watho wakwa wa kũrũmĩrĩrũo, o na matuĩro makwa ma cira, na mũtikaneke ũndũ o na ũmwe wa maũndũ macio me thahu, o na angĩkorũo nĩ mũndũ wa bũrũri wanyu, kana mũgeni ũrĩa ũtũũranĩtie na inyuĩ;(nĩ gũkorũo maũndũ macio mothe me thahu mekagwo nĩ andũ a bũrũri ũcio, o arĩa mũgakora matũũrĩte kuo, naguo bũrũri ũgagĩthaha.)Menyai mũkanameka, nĩ getha bũrũri ũcio ndũkanamũtahĩke mũwehere, o na inyuĩ, mũngĩũthahia, o ta ũrĩa watahĩkire ndũrĩrĩ iria ciatũire kuo mbere yanyu ĩkĩwehera.Nĩ gũkorũo mũndũ o wothe ũrĩa ũgeka ũndũ o na ũmwe wa maũndũ macio me thahu, arĩa othe makameka-rĩ, nĩmakaingatwo mathengio kũrĩ andũ ao.Tondũ ũcio menyagĩrĩrai maũndũ makwa marĩa ndĩmũtaarĩte namo, na mũtikanarũmĩrĩre mũtugo o na ũmwe wa mĩtugo ĩo ĩrĩ thahu ĩrũmagĩrĩrũo nĩ ndũrĩrĩ icio mũgakora kuo, nĩ getha mũtigethahie nayo; niĩ nĩ niĩ Jehova Ngai wanyu.NINGĨ Jehova akĩarĩria Musa, akĩmwĩra atĩrĩ,Aria na kĩrĩndĩ gĩothe gĩa ciana cia Isiraeli, ũkĩĩre atĩrĩ, Wĩamũrei mũtuĩke atheru; nĩ gũkorũo niĩ Jehova Ngai wanyu ndĩ mũtheru.Inyuothe-rĩ, o mũndũ wanyu nĩetigagĩre nyina na ithe, na mũmenyagĩrĩre thabatũ ciakwa; niĩ nĩ niĩ Jehova Ngai wanyu.Menyai mũkanahũgũkĩra mĩhianano ĩtarĩ kĩene mũmĩhoe, kana mwĩthondekere ngai cia gũtwekio; niĩ nĩ niĩ Jehova Ngai wanyu.Na rĩrĩ, hĩndĩ ĩrĩa mũkũrutĩra Jehova igongona rĩa ũiguano, rĩrutagei na njĩra ĩrĩa ĩngĩtũma mwĩtĩkĩrĩke nĩwe.Mũrĩrĩage mũthenya ũrĩa mwarĩruta, o na rũciũ rũu rũngĩ; na hangĩgatigara gacunjĩ karĩo gakinyie mũthenya wa ĩtatũ, gacinwo na mwaki.Nako gacunjĩ o na karĩkũ karĩo kangĩkarĩo mũthenya wa ĩtatũ, igongona rĩu rĩgatuĩka ũndũ wĩ thahu; rĩtigetĩkĩrĩka;no mũndũ o wothe ũrĩa ũkarĩrĩa nĩagacokererũo nĩ ũũru ũcio ekĩte, nĩ gũkorũo nĩathahĩtie kĩndũ kĩu gĩtheru kĩa Jehova; nake mũndũ ũcio nĩakaingatwo athengio kũrĩ andũ ao.Na rĩrĩ, hĩndĩ ĩrĩa mũkũgetha irio cia bũrũri wanyu, ndũkanagethe ndere-inĩ cia mũgũnda waku, ũũninũkĩrĩrie, kana ũũnganie rũitĩki rũa magetha maguo rũrĩa rũngĩhaarĩka.O na ningĩ ndũkanahaare thabibu mũgũnda waku wa mĩthabibu, kana ũcokererie thabibu iria ciĩgũithĩtie mũgũnda ũcio; mũgatiga icio nĩ ũndũ wa mũthĩni, o na ũndũ wa mũũki; niĩ nĩ niĩ Jehova Ngai waku.Mũtĩkanaiye, kana mwĩke maũndũ ma kũhenania, kana mũhenanie o mũndũ na mũndũ ũrĩa ũngĩ.O na ningĩ mũtikanehĩte na maheni mũkĩgwetaga rĩĩtwa rĩakwa, ũthahie rĩĩtwa rĩa Ngai waku; niĩ nĩ niĩ Jehova.Ndũkanahinyĩrĩrie mũndũ ũrĩa ũngĩ, kana ũmũtunye indo ciake; ningĩ mũcara wa ndungata ĩrĩa yandĩkĩtwo nĩwe, ndũkanarege naguo ũũraarie nginya o rũcinĩ.Ndũkanarume gĩtaigua o na atĩa, kana ũhĩngithie mũtumumu; no rĩrĩ, wĩtigagĩre Ngai waku; niĩ nĩ niĩ Jehova.Mũtikaneke ũndũ ũtarĩ wa kĩhooto mũgĩtua cira; na ndũkanacaĩre mũndũ nĩ ũndũ wa ũrĩa e mũthĩni, kana ũconokere mũndũ nĩ ũndũ wa ũrĩa arĩ igweta; no rĩrĩ, ciragĩra mũndũ ũrĩa ũngĩ na kĩhooto.Ndũkanorũre thĩinĩ wa andũ ũkĩheana ndeto cia njukũ; kana ũrũgame cira-inĩ ũitithie thakame ya mũndũ ũrĩa ũngĩ ũkĩmũigĩrĩra kĩgenyo; niĩ nĩ niĩ Jehova.Ndũkanaikare ũthũũrĩte mũrũ wa thoguo na ngoro, ningĩ ndũkanaage gũkaania mũndũ ũrĩa ũngĩ maũndũ o na atĩa, nĩguo ndũkanacokererũo nĩ ũũru ta ũrĩ mwĩhia nĩ ũndũ wake.Ndũkanerĩhĩrie o na atĩa, kana ũikare ũrakaire nĩ ũndũ wa ciana cia andũ anyu; no rĩrĩ, nĩ kaba wende mũndũ ũrĩa ũngĩ o ta ũrĩa wĩendete wee mwene; niĩ nĩ niĩ Jehova.Menyagĩrĩrai irĩra cia watho wakwa wa kũrũmĩrĩrũo. Ndũkanareke ũhiũ waku ũciarane na nyamũ ya mũthemba ũngĩ; o naguo mũgũnda waku ndũkanaũhande mbeũ cia mĩthemba ĩĩrĩ; kana wĩhumbe nguo ĩtukanĩtio ndigi cia mĩthemba ĩĩrĩ ĩraihanĩrĩirie.Na rĩrĩ, mũndũ o wothe ũrĩa ũgakoma na mũndũ-wa-nja e ngombo, na akorũo nĩorĩtio nĩ mũrũme, no atuĩke ndakũũrĩtwo o na hanini, kana akarekio atige gũtuĩka ngombo, andũ acio erĩ-rĩ, ũhoro wao nĩũtuĩrio, no matikoragwo, nĩ ũndũ mũndũ-wa-nja ũcio ndaatigĩte gũtuĩka ngombo.Nake mũndũ mũrũme ũcio no mũhaka agatwarĩra Jehova kĩndũ gĩake gĩa kũrutwo igongona rĩa mahĩtia, o hau mũromo-inĩ wa hema-ya-gũtũnganwo, nakĩo gĩtuĩke ndũrũme nĩ ũndũ wa igongona rĩa mahĩtia.Nake mũthĩnjĩri-Ngai amũhoroherie na ndũrũme ĩo ya igongona rĩa mahĩtia mbere ya Jehova nĩ ũndũ wa wĩhia wake ũcio ehĩtie; nake nĩakoherũo wĩhia ũcio ehĩtie.Na rĩrĩ, hĩndĩ ĩrĩa mũgakinya bũrũri ũrĩa mũkũheo, na mũhande mĩtĩ ya mĩthemba yothe ĩmũciarĩre irio-rĩ, nĩmũkonaga maciaro mayo mahaana o ta ũrĩa andũ arĩa mataruithĩtio matariĩ; magaikara mĩaka ĩtatũ mahaana o ta andũ mataruithĩtio; na matikanarĩo.No rĩrĩ, mwaka wa ĩna-rĩ, maciaro mayo mothe makaamũrĩrũo Jehova agathwo namo.Naguo mwaka wa ĩtano nĩguo mũkarĩa maciaro mayo, nĩ getha ĩmũĩngĩhagĩrie irio; niĩ nĩ niĩ Jehova Ngai wanyu.Mũtikanarĩe kĩndũ o na kĩ kĩrĩ na thakame yakĩo thĩinĩ wakĩo; kana mwĩke maũndũ na ũndũ wa gũtuĩria nyoni ya mũndũ, kana kũragũria.Mũtikaneyenje mĩtwe yanyu thikĩrĩrio-inĩ, kana wĩenje nderu ciaku mĩthia-inĩ, ũcithũkie,kana mwĩtemenge mĩĩrĩ yanyu o na atĩa nĩ ũndũ wa kũhaka ngoma, kana mwĩore mĩokia o na hanini; niĩ nĩ niĩ Jehova.Ndũkanathahie mwarĩguo ũkĩmũrekereria atuĩke mũmaraya, nĩguo andũ a bũrũri matigaitĩke kwĩrirĩria ũmaraya mũno, naguo bũrũri ũiyũre waganu.Menyagĩrĩrai thabatũ ciakwa, o na mũtĩage handũ hakwa harĩa haamũre; niĩ nĩ niĩ Jehova.Mũtikanahũgũkĩre andũ arĩa marĩ na maroho maragũraga, kana arogi; mũtikanatuĩrie ũhoro kũrĩ o mamũthũkie; niĩ nĩ niĩ Jehova Ngai wanyu.Ũkagĩrĩra mũthuri ũragĩa mbuĩ, na ũtĩage gĩthiithi kĩa mũndũ ũrakũra, ũgĩĩtigagĩre Ngai waku; niĩ nĩ niĩ Jehova.Na rĩrĩ, mũgeni angĩũka gũtũũrania nawe bũrũri waku-rĩ, ndũkanamwĩke ũũru.Mũgeni ũrĩa ũtũũranĩtie na inyuĩ mũtuagei o ta arĩ wa bũrũri wanyu, na ũmwendage o ta ũrĩa wĩendete wee mwene; nĩ gũkorũo o na inyuĩ nĩmwatũire mũrĩ ageni bũrũri wa Misiri; niĩ nĩ niĩ Jehova Ngai wanyu.Mũtikaneke ũndũ ũtarĩ wa kĩhooto mũgĩtua cira, kana mũgĩthima ũraihu, kana ũritũ, kana kũingĩha.No mũhaka mũgĩe na ratiri ĩtangĩhenania, na mahiga ma gũthima namo matangĩhenania, na eba ĩtangĩhenania, o na hini ĩtangĩhenania. Niĩ nĩ niĩ Jehova Ngai wanyu ũrĩa wamũrutire bũrũri wa Misiri.Menyagĩrĩrai irĩra ciothe cia watho wakwa wa kũrũmĩrĩrũo, o na matuĩro makwa mothe ma cira, mũmekage; niĩ nĩ niĩ Jehova.Nake Jehova akĩarĩria Musa, akĩmwĩra atĩrĩ,Ningĩ coka wĩre ciana cia Isiraeli ũũ: Mũndũ o wothe wa ciana cia Isiraeli, kana mũndũ wa kũngĩ ũrĩa ũtũũrĩte thĩinĩ wa Isiraeli ũkanengera Moleku mũndũ wa rũciaro rũake, amwamũrĩre-rĩ, ndarĩ hingo atakoragwo; nĩ kũhũrũo akahũrũo na mahiga nyuguto nĩ andũ a bũrũri.Niĩ na niĩ-rĩ, nĩndĩrĩhetaga ũthiũ wakwa nĩ ũndũ wa mũndũ ũcio, na nĩngamũingata ndĩmũthengie kũrĩ andũ ao, nĩ ũndũ wa ũrĩa anengerete Moleku mũndũ wa rũciaro rũake, nĩguo athahie handũ hakwa harĩa haamũre, na athahie rĩĩtwa rĩakwa itheru.Na rĩrĩ, andũ a bũrũri mangĩhingĩra mũndũ ũcio maitho o na atĩa hĩndĩ ĩrĩa anengerete Moleku mũndũ wa rũciaro rũake, maage kũmũũraga-rĩ,niĩ nĩngaheta ũthiũ wakwa nĩ ũndũ wa mũndũ ũcio, o na ũndũ wa andũ a nyũmba yake, na nĩngamũingata, o na andũ othe arĩa meriragĩria kũmũrũmĩrĩra, o na makerirĩria kwagana na Moleku, ndĩmaingate mehere thĩinĩ wa andũ ao.O na ningĩ atĩrĩ, mũndũ ũrĩa ũkahũgũkĩra andũ arĩa marĩ na maroho maragũraga, o na arogi, nĩguo eriragĩrie kũmarũmĩrĩra, o nake mũndũ ũcio niĩ nĩngaheta ũthiũ wakwa nĩ ũndũ wake, na nĩngamũingata athengio kũrĩ andũ ao.Tondũ ũcio wĩamũrei mwĩtherie, mũtuĩke atheru; nĩ gũkorũo niĩ nĩ niĩ Jehova Ngai wanyu.Na mũmenyagĩrĩre irĩra cia watho wakwa wa kũrũmĩrĩrũo, mũcirũmie; niĩ nĩ niĩ Jehova ũrĩa ũmwamũraga ngamũtheria.Ningĩ mũndũ o wothe ũrĩa ũkaruma ithe kana nyina, ndarĩ hingo atakoragwo; mũndũ ũcio nĩarumĩte ithe kana nyina, na nĩagacokererũo nĩ thakame yake.Na rĩrĩ, mũndũ ũrĩa ũgatharia na mũka wĩ na mũrũme, naguo ũguo nĩ ta kuuga mũndũ ũrĩa ũgatharia na mũka wa mũndũ ũngĩ, mũndũ mũrũme ũcio mũtharania, na mũka ũcio mũthario nake, acio erĩ-rĩ, matirĩ hingo matakoragwo.O nake mũndũ ũrĩa ũgakoma na mũka wa ithe nĩ ta kũguũria aguũrĩtie ithe nguo, akamũtiga njaga; andũ acio-rĩ, matirĩ hingo matakoragwo; nĩo magacokererũo nĩ thakame yao o ene.Ningĩ mũndũ mũrũme angĩgakoma na iciciarawe-rĩ, acio erĩ matirĩ hingo matakoragwo; andũ acio nĩmekĩte ũndũ wa waga-thoni ũrĩa mũkĩru njano, nao nĩmagacokererũo nĩ thakame yao o ene.Na rĩrĩ, mũndũ mũrũme o na ũrĩkũ angĩgakoma na mũndũ mũrũme ũrĩa ũngĩ, ta ũrĩa mũndũ-wa-nja akomagwo nake, andũ acio erĩ nĩmekĩte ũndũ wĩ thahu, nao matirĩ hingo matakoragwo; nĩo magacokererũo nĩ thakame yao o ene.Nake mũndũ mũrũme angĩgatwaranĩria mũka na nyina, ũndũ ũcio nĩ wa waganu mũnene; andũ acio, mũndũ mũrũme ũcio o na aka acio, nĩ gũcinwo magacinwo na mwaki; nĩ getha thĩinĩ wanyu gũtikanagĩe waganu.Ningĩ mũndũ angĩkagwata nyamũ, ndarĩ hingo atakoragwo, o nayo nyamũ ĩo mũmĩũrage.Ningĩ mũndũ-wa-nja angĩgathengerera nyamũ ekomie thĩ, agwatwo nĩyo, nĩ kũũraga mũkoraga mũndũ-wa-nja ũcio, o na nyamũ ĩo, nyamũ ĩo o na mũndũ-wa-nja ũcio matirĩ hingo matakoragwo, na macokererũo nĩ thakame yao o ene.Na rĩrĩ, mũndũ angĩgathiĩ na mwarĩ wa ithe, kana mwarĩ wa nyina, nao monane njaga-rĩ, ũndũ ũcio nĩ wa gũconorithania mũno; acio nĩ kũingatwo makaingatwo, ciana cia andũ ao irĩ ho ikĩonaga; mũndũ ũcio nĩaguũrĩtie mwarĩ wa nyina kana wa ithe nguo na nĩagacokererũo nĩ waganu ũcio wake we mwene.Ningĩ mũndũ angĩgakoma na mũndũ-wa-nja e mũtune ihinda-inĩ rĩake rĩa mweri, onane nake-rĩ, mũndũ ũcio nĩ gũtũma atũmĩte riurĩro rĩa thakame yake rĩikare njaga, mũndũ-wa-nja ũcio agakĩguũrio riurĩro rĩa thakame yake; andũ acio erĩ-rĩ, nĩ kũingatwo makaingatwo mathengio kũrĩ andũ ao.Ningĩ ndũkanaguũrie tataguo, mwarĩ wa nyina na nyũkwa, kana mwarĩ wa nyina na thoguo nguo, nĩ ũndũ mũndũ angĩĩka ũguo, nĩaguũrĩtie mũndũ wa nyũmba yao ũrĩa me rũrĩra nguo; andũ acio nĩmagacokererũo nĩ ũũru wao.Nake mũndũ angĩgakoma na mũka wa mamawe, kana mũka wa ithe mũnyinyi kana mũkũrũ, mũndũ ũcio nĩ ta kũguũria aguũrĩtie mamawe ũcio, kana ithe mũnyinyi, kana mũkũrũ, nguo, akamũtiga njaga; andũ arĩa mangĩĩka ũguo nĩmagacokererũo nĩ wĩhia wao, nao magakua o ro ũguo mataciarĩte kaana.Nake mũndũ angĩgathiĩ na mũka wa mũrũ wa nyina-rĩ, ũndũ ũcio nĩ mũthũku; nĩ ta kũguũria aguũrĩtie mũrũ wa nyina nguo, akamũtiga njaga, nao acio magatũũra o ro ũguo na maticiare kaana.Tondũ ũcio ikaragai mũmenyereire irĩra ciothe cia watho wakwa wa kũrũmĩrĩrũo, o na matuĩro makwa mothe ma cira mũmekage; nĩ getha bũrũri ũrĩa ngũmũtwara mũgatũũre ndũkanamũtahĩke mũwehere.Na rĩrĩ, mũtikanathiĩ na mĩthiĩre ĩtwaranĩte na mĩtugo ya rũrĩrĩ rũrĩa ngũingata rũmweherere; nĩ ũndũ andũ aruo matũire mekaga maũndũ macio mothe, na tondũ ũcio ngakĩmathũũra mũno.No rĩrĩ, inyuĩ nĩ inyuĩ njĩrĩte ũũ: Atĩrĩrĩ, nĩmũkagaya bũrũri wao, na nĩguo ngamũhe mũwĩgwatĩre ũtuĩke wanyu, naguo nĩ bũrũri wĩ bũthi wa iria o na ũũkĩ; niĩ nĩ niĩ Jehova Ngai wanyu, ũrĩa ũmwamũrĩte ngatũma mũgĩe ngũũrani na andũ arĩa angĩ.Tondũ ũcio thuranagiai nyamũ cia magũrũ mana iria itarĩ mũgiro na iria irĩ mũgiro; na mũthuranagie nyamũ cia mathagu iria irĩ mũgiro na iria itarĩ mũgiro; mũtikanegwatie thahu na nyamũ cia magũrũ mana, kana cia mathagu, kana nyamũ o na ĩrĩkũ ĩrĩa ĩtambaga thĩ, o icio ndaamũrire ngĩmũrigithania nacio nĩ ũndũ wa ũrĩa irĩ mũgiro.Na inyuĩ no mũhaka mũikarage mũrĩ atheru mwamũrĩirũo niĩ; nĩ gũkorũo niĩ, Jehova, ndĩ mũtheru, na nĩndĩmwamũrĩte ngatũma mũgĩe ngũũrani na ndũrĩrĩ iria ingĩ, nĩ getha mũtuĩke andũ akwa.Ningĩ mũndũ mũrũme, kana mũndũ-wa-nja, ũrĩa ũrĩ na roho ũragũraga, kana wĩ mũrogi, andũ ta acio-rĩ, matirĩ hingo matakoragwo; makahũrũo na mahiga nyuguto, nao o ene macokererũo nĩ thakame yao.NINGĨ Jehova akĩĩra Musa atĩrĩ, Arĩria athĩnjĩri-Ngai, ariũ a Haruni, ũmere ũũ: Thĩinĩ wanyu gũtikanagĩe mũndũ o na ũmwe ũkwĩgwatia thahu akĩhutia kĩimba kĩa andũ ao,tiga o kĩa mũndũ wa nyũmba yao ũrĩa ũkuhanĩrĩirio nake mũno, naguo ũguo nĩ ta kuuga nyina, kana ithe, kana mũriũ, kana mwarĩ, kana mũrũ wa nyina;ningĩ mwarĩ wa nyina ũrĩa wĩ riiko, angĩkorũo e mũirĩtu gathirange, atarĩ aagĩa mũrũme, aahota kwĩgwatia thahu nĩ ũndũ wake.Mũthĩnjĩri-Ngai ũcio-rĩ, tondũ nĩ mũndũ mũtongoria thĩinĩ wa andũ ao, ndakanegwatie thahu.Matikanetue ihara mĩtwe yao, kana menjwo mĩthia-inĩ ya nderu ciao, kana meke ũndũ o na ũrĩkũ wa gwĩtemenga mĩĩrĩ yao.No mũhaka matuĩke atheru maamũrĩirũo Ngai wao, na matikanathahie rĩĩtwa rĩa Ngai wao, nĩ ũndũ nĩo matwaragĩra Jehova indo iria irutagwo cia gũcinwo na mwaki, nacio nĩcio irio cia Ngai wao; tondũ ũcio nĩmatuĩke aamũre.Matĩkanahikie mũndũ-wa-nja mũmaraya, kana ũrĩa ũthũkĩtio nĩ mũndũ mũrũme, kana mahikie mũndũ-wa-nja ũteetwo nĩ mũrũme; nĩ gũkorũo mũthĩnjĩri-Ngai nĩaamũrĩirũo Ngai wake.Tondũ ũcio nĩũkamwamũra, ũmũtue mũtheru, nĩ gũkorũo nĩwe ũrutagĩra Ngai waku irio ciake magongona-inĩ; tondũ ũcio nĩakonwo arĩ mũtheru nĩwe, nĩ gũkorũo niĩ Jehova ũrĩa ũmwamũraga akamũtheria ndĩ mũtheru.Ningĩ-rĩ, mwarĩ wa mũthĩnjĩri-Ngai o na ũrĩkũ angĩĩgwatia thahu ethũkie we mwene akĩhũra maraya, nĩarehereire ithe thahu; mũirĩtu ũcio nĩ gũcinwo agacinwo na mwaki.Nake mũndũ ũrĩa ũtuĩkĩte mũthĩnjĩri-Ngai ũrĩa mũnene thĩinĩ wa ariũ a ithe, o ũcio ũitĩrĩirio maguta marĩa maitanagĩrĩrio mũtwe, akaamũrũo agatherio nĩ getha ehumbage nguo cia mũthĩnjĩri-Ngai ũrĩa mũnene-rĩ, ndakanareke njuĩrĩ ya mũtwe wake ĩikare ĩrĩ nguũrie, kana atembũrange nguo ciake,kana atonye handũ he kĩimba, kana egwatie thahu nĩ ũndũ wa ithe, kana nyina;kana oime handũ harĩa haamũre, kana athahie handũ harĩa haamũre ha Ngai ahathũkie; nĩ gũkorũo ũhoro wa kwamũrũo na maguta marĩa maitanagĩrĩrio ma Ngai wake wĩ mũtwe wake; niĩ nĩ niĩ Jehova.Nake akahikia mũka e mũirĩtu gathirange.Ndakanahikie mũka wa ndigwa, kana mũndũ-wa-nja ũteetwo nĩ mũrũme, kana ũthũkĩtio nĩ mũndũ mũrũme, kana mũmaraya no rĩrĩ, mũirĩtu gathirange wa rũrĩrĩ rũao nowe akahikia, atuĩke mũka,nĩguo ndakanathahie mbeũ yake thĩinĩ wa andũ ao amĩthũkie; nĩ gũkorũo niĩ nĩ niĩ Jehova ũrĩa wamũraga mũndũ ũcio, ngamũtheria.Ningĩ Jehova agĩgĩcoka akĩarĩria Musa, akĩmwĩra atĩrĩ,Arĩria Haruni, ũmwĩre ũũ: Mũndũ o wothe wa mbeũ yaku thĩinĩ wa njiaro ciao ciothe ũrĩa wĩ na kaũũgũ ndakanathengerere magongona-inĩ arutĩre Ngai wake irio ciake.Nĩ gũkorũo mũndũ o wothe ũrĩa wĩ na kaũũgũ, ndagathengerera ho, o na angĩtuĩka nĩ mũtumumu, kana mũndũ ũgũthua, kana mũndũ mũtuĩku iniũrũ, kana wĩ na kĩĩga o na kĩrĩkũ kĩĩongereire thĩinĩ wa mwĩrĩ wake,kana kĩonje kiunĩkĩte kũgũrũ, kana guoko,kana mũndũ mũgondoku rũcuthĩ, kana kĩũgũ gĩa ũkuhĩ, kana mũndũ wĩ na kaũũgũ o na karĩkũ riitho, kana mũrũaru kĩmaĩ, kana muomboku mwĩrĩ, kana mwatũku nyee;gũtirĩ mũndũ o na ũmwe wa mbeũ ya Haruni mũthĩnjĩri-Ngai wĩ na kaũũgũ ũgathengerera ho arutĩre Jehova magongona ma gũcinwo na mwaki; ũcio e na ũũgũ; ndagathengerera ho arutĩre Ngai wake irio cia magongona.Kũrĩa nĩakarĩa irio cia Ngai wake, iria theru mũno, o na iria ingĩ theru o ro ũguo.Ũndũ atageka, no gũtonya atagatonya athengerere gĩtama gĩa kũhakania, kana kĩgongona, nĩ gũkorũo e na ũũgũ, nĩguo ndagathahie handũ hakwa harĩa haamũre ahathũkie; nĩ ũndũ niĩ nĩ niĩ Jehova ũrĩa ũmaamũraga ngamatheria.Nake Musa agĩkĩhe Haruni, na ariũ ake, o na ciana cia Isiraeli ciothe ũhoro ũcio.Ningĩ Jehova akĩarĩria Musa, akĩmwĩra atĩrĩ,Arĩria Haruni na ariũ ake ũmere memenyerere ũhoro-inĩ wa indo iria nyamũre cia ciana cia Isiraeli, iria manyamũragĩra, nĩ getha matigathahie rĩĩtwa rĩakwa itheru; niĩ nĩ niĩ Jehova.Mere atĩrĩ, Mũndũ o na ũrĩkũ wa mbeũ yanyu yothe, thĩinĩ wa njiaro cianyu, ũrĩa ũgathengerera indo icio nyamũre, o iria ciamũragĩrũo Jehova nĩ ciana cia Isiraeli, hĩndĩ ĩrĩa e na thahu, mũndũ ũcio nĩakaingatwo athengio mbere yakwa; niĩ nĩ niĩ Jehova.Mũndũ o na ũrĩkũ wa mbeũ ya Haruni angĩkagwatwo nĩ mangũ, kana mwĩrĩ wake ũkorũo ũkiura nĩ ũndũ wa mũthiori, mũndũ ũcio-rĩ, ndakarĩa indo iria theru, o nginya hĩndĩ ĩrĩa akaninwo thahu ũcio. Na mũndũ o wothe ũrĩa ũkahutia kĩndũ o na kĩ kĩgwatĩtio thahu nĩ kĩimba, kana mũndũ akorũo oimĩtwo nĩ hinya wa arũme,kana akahutia nyamũ o na ĩrĩkũ ĩrĩa ĩtambaga thĩ ĩngĩmũgwatia thahu, kana ahutie mũndũ wĩ na ũndũ o na ũrĩkũ ũngĩmũgwatia thahu.Mũndũ ũrĩa ũkahutia kĩndũ o na kĩ kĩa mũthemba ũcio-rĩ, agatinda e na thahu nginya o hwaĩ-inĩ, na ndakarĩa kĩndũ o na kĩmwe kĩa indo icio nyamũre, tiga o ethambire mwĩrĩ na maĩ.Na rĩrĩ, riũa rĩathũa, mũndũ ũcio nĩagathirũo nĩ thahu; na thutha wa ũguo acoke kũrĩa indo icio nyamũre, nĩ gũkorũo nĩcio irio ciake cia kũmũtũũria.Nyamũ ĩkuĩte o ro ũguo, kana ĩrĩa ĩtinangĩtio nĩ nyamũ cia gĩthaka, ndakanamĩrĩe ethahie nayo; niĩ nĩ niĩ Jehova.Tondũ ũcio nĩmamenyagĩrĩre maũndũ marĩa ndĩmataarĩte mekage, matigacokererũo nĩ mehia mangĩmathahia, magĩkue nĩ ũndũ wa mehia macio. Niĩ nĩ niĩ Jehova ũrĩa ũmaamũraga ngamatheria.Gũtirĩ mũndũ wa kũngĩ o na ũrĩkũ ũtarĩ wa nyũmba ya athĩnjĩri-Ngai ũkarĩa kĩndũ gĩa icio nyamũre; o na mũgeni ũrĩa ũtũũranĩtie na mũthĩnjĩri-Ngai, kana ndungata ya mũcara-rĩ, hatirĩ ũkarĩa kĩndũ gĩa icio nyamũre.No rĩrĩ, mũthĩnjĩri-Ngai angĩgũra mũndũ o na ũrĩkũ-rĩ, mũndũ o ro ũcio egũrĩire na mbia ciake mwene, nĩarĩage irio ciake, o nao arĩa maciarĩirũo gwake mũciĩ nĩmacirĩage.Na rĩrĩ, mwarĩ wa mũthĩnjĩri-Ngai angĩkahikio nĩ mũndũ ũtarĩ wa nyũmba ya athĩnjĩri-Ngai, ndakarĩa indo iria nyamũre ituĩtwo igongona rĩa kũiyũkio na igũrũ.No rĩrĩ, mwarĩ wa mũthĩnjĩri-Ngai angĩgakorũo arĩ wa ndigwa, kana ateetwo nĩ mũrũme, na akorũo atarĩ na mwana, na agakorũo acokete gwa ithe mũciĩ o ta hĩndĩ ĩrĩa aarĩ mũirĩtu, nĩakarĩa irio cia ithe; no rĩrĩ, mũndũ o na ũrĩkũ ũtarĩ wa nyũmba yao ndakarĩa.Na rĩrĩ, mũndũ angĩrĩa indo imwe thĩinĩ wa icio nyamũre atekũmenya atĩ nĩ nyamũre-rĩ, ndarĩ hingo atagacokeria mũthĩnjĩri-Ngai indo icio nyamũre, na aciongerere gĩcunjĩ kĩngĩ gĩa gatano gĩacio.Athĩnjĩri-Ngai matikanathahie indo iria nyamũre cia ciana cia Isiraeli macithũkie, o iria irutĩire Jehova,nĩ getha matikae gũtũma icokererũo nĩ wĩhia ũrĩa ũtũmaga andũ monwo atĩ nĩmahĩtĩtie, ingĩrĩa indo ciacio iria nyamũre; nĩ gũkorũo niĩ nĩ niĩ Jehova ũrĩa ũciamũraga ngacitheria.Ningĩ Jehova akĩarĩria Musa, akĩmwĩra atĩrĩ,Arĩria Haruni, na ariũ ake, o na andũ othe a ciana cia Isiraeli ũmere ũũ: Mũndũ o wothe wa nyũmba ya Isiraeli, kana wa andũ a kũngĩ arĩa matũũraga thĩinĩ wa Isiraeli, ũrĩa ũkũrutĩra Jehova kĩndũ gĩake, o na kĩngĩkorũo nĩ kĩa ũhoro o na ũrĩkũ wa mĩĩhĩtwa yao, kana kĩa ũhoro wa indo ciao iria marutaga na kwĩendera, o iria marutagĩra Jehova ituĩke ihaki rĩa njino-rĩ,nĩarute njamba ĩtarĩ na kaũũgũ thĩinĩ wa ng’ombe, kana thĩinĩ wa ng’ondu, kana thĩinĩ wa mbũri, nĩ getha mwĩtĩkĩrĩke nĩ Jehova.No rĩrĩ, nyamũ o yothe ĩrĩa ĩrĩ kaũũgũ, mũtikanamĩrute; nĩ gũkorũo ndĩgetĩkĩrĩka ũhoro-inĩ wanyu.Na rĩrĩ, mũndũ o wothe ũrĩa ũkũrutĩra Jehova kĩndũ kĩa igongona rĩa ũiguano nĩ getha ahingie mwĩhĩtwa wake, kana akorũo akĩrutĩte na kwĩendera, o na kĩngĩkorũo kĩrĩ rũũru-inĩ rũa ng’ombe, kana rũa mbũri-rĩ, no mũhaka arute kĩagĩrĩru kũna kũna nĩ getha gĩĩtĩkĩrĩke; na gĩtikanakorũo kĩrĩ na kaũũgũ thĩinĩ wakĩo.Gũtirĩ nyamũ ndumumu, kana nyunĩku ihĩndĩ, kana ndinie handũ, kana ĩĩ na ironda mwĩrĩ, kana ĩrũarĩte mũhare, kana nyomboku mwĩrĩ, ĩkarutĩrũo Jehova nĩ inyuĩ, kana mũmĩrutĩre Jehova ihaki rĩa gũcinwo na mwaki kĩgongona-inĩ.Nayo ndegwa kana mbũri, ĩrĩa ĩtuĩkĩte kĩũgũ nĩ ũndũ wa kũraiha kĩĩga kĩayo, kana gĩgakuhĩha makĩria, mwahota kũmĩruta ĩtuĩke igongona rĩa kũrutwo na kwĩendera; no rĩrĩ, ha ũhoro wa mwĩhĩtwa ndĩgetĩkĩrĩka.Nyamũ ĩrĩa ĩrĩ igũtha nyee-inĩ, kana ĩkamendereka nyee, kana ĩgaatũka, kana ikahakũrũo, mũtikanamĩrutĩre Jehova; nyamũ ta ĩo ndĩkanarutwo igongona bũrũri-inĩ wanyu.O na ningĩ mũtikanetĩkĩre kũheo nyamũ o na ĩmwe ya mũthemba ta ũcio nĩ mũndũ wa kũngĩ nĩguo ĩtuĩke irio cia Ngai wanyu; nĩ gũkorũo woru wacio wĩ thĩinĩ wacio, ningĩ irĩ na ũũgũ thĩinĩ wacio. Itigetĩkĩrĩka ũhoro-inĩ wanyu.Ningĩ Jehova akĩarĩria Musa, akĩmwĩra atĩrĩ,Ndegwa kana ng’ombe ĩngĩciarũo-rĩ, no mũhaka ĩikare na nyina mĩthenya mũgwanja; no rĩrĩ, kuuma mũthenya wa ĩnana, o na thutha waguo, nĩĩgetĩkĩrĩka ĩtuĩke kĩndũ gĩa kũrutĩrũo Jehova ihaki rĩa gũcinwo na mwaki.No rĩrĩ, ng’ombe, kana mwatĩ, kana harika, mũtikanacithĩnjanĩrie hamwe na mwana wayo cierĩ, mũthenya o ro ũmwe.Ningĩ hĩndĩ ĩrĩa mũkũruta igongona rĩa gũcokeria Ngai ngatho, mũrĩrutage na njĩra ĩrĩa rĩngĩĩtĩkĩrĩka nĩ Jehova ũhoro-inĩ wanyu.Igongona rĩu rĩkarĩo mũthenya o ro ũcio rĩarutwo; mũtikanatigarie kĩndũ o na kĩ kĩarĩo kĩraare nginya o rũcinĩ; niĩ nĩ niĩ Jehova.Menyagĩrĩrai maathani makwa, na mũmekage; niĩ nĩ niĩ Jehova.Na mũtikanathahie rĩĩtwa rĩakwa itheru, no rĩrĩ, nĩ kaba nyonagwo nyamũrĩtwo ngatuwo mũtheru nĩ ciana cia Isiraeli; niĩ nĩ niĩ Jehova ũrĩa ũmwamũraga ngamũtheria,na nĩ niĩ ndamũrutire bũrũri wa Misiri, nĩguo nduĩke Ngai wanyu; niĩ nĩ niĩ Jehova.NINGĨ Jehova akĩarĩria Musa, akĩmwĩra atĩrĩ,Arĩria ciana cia Isiraeli, ũciĩre ũũ: Ciathĩ cia Jehova iria ciathanĩtwo, o iria mũkahunjanĩria ũhoro wacio wa atĩ nĩ itũngano nyamũre-rĩ, ciathĩ icio nĩ niĩ ndĩciathanĩte.Wĩra ũkarutagwo mĩthenya ĩtandatũ; no rĩrĩ, mũthenya wa mũgwanja nĩ thabatũ ya kũhurũka o kũhurũka ki, na ũtuĩke wa gĩtũngano kĩamũre; mũthenya ũcio mũtikaruta wĩra wa mũthemba o na ũrĩkũ; tondũ nĩ thabatũ ĩtuĩtwo ya Jehova kũndũ kũrĩa guothe mũtũũrĩte.Ici nĩcio ciathĩ iria ciathanĩtwo cia Jehova; naguo ũguo nĩ ta kuuga itũngano nyamũre iria mũkahunjanĩria ũhoro wacio ihinda rĩacio rĩrĩa rĩathanĩtwo rĩakinya.Mweri wa mbere, mũthenya wa ikũmi na ĩna waguo, hwaĩ-inĩ gũtanatuka-rĩ, nĩguo Bathaka ya Jehova ĩkaambĩrĩrio.Naguo mũthenya wa ikũmi na ĩtano, wa mweri o ro ũcio, nĩguo wa gĩathĩ kĩa Jehova kĩa mĩgate ĩtarĩ mĩimbie; mĩgate ĩo ĩtarĩ mĩimbie mũkamĩrĩaga mĩthenya mũgwanja.Na rĩrĩ, mũthenya wa mbere nĩmũkagĩa na gĩtũngano kĩamũre, na mũtikaruta wĩra o na ũrĩkũ ũrĩa wa ndũire.Nĩ kũruta mũkarutagĩra Jehova ihaki rĩa gũcinwo na mwaki mĩthenya mũgwanja, naguo mũthenya wa mũgwanja mũgĩe na gĩtũngano kĩngĩ kĩamũre, na mũtikanarute wĩra o na ũrĩkũ ũrĩa wa ndũire.Nake Jehova akĩarĩria Musa, akĩmwĩra atĩrĩ,Arĩria ciana cia Isiraeli, ũciĩre atĩrĩ, Mwakinya bũrũri ũrĩa ndĩmũheaga, na mũgethe magetha maguo-rĩ, nĩmũgatwara gĩtĩa kĩa mbere kĩa ngano ĩrĩa mũkagetha harĩ mũthĩnjĩri-Ngai;nake athũngũthĩrie gĩtĩa kĩu mbere ya Jehova, nĩguo gĩĩtĩkĩrĩke nĩ ũndũ wanyu; rũciũ rũrũ rũngĩ thutha wa thabatũ nĩguo mũthĩnjĩri-Ngai agagĩthũngũthia.Na rĩrĩ, mũthenya ũrĩa mũgathũngũthia gĩtĩa kĩu, nĩmũkarutĩra Jehova gatũrũme ka mwaka ũmwe gatarĩ na kaũũgũ, gatuĩke ihaki rĩa njino.O narĩo ihaki rĩa mũtu wa kũrutanĩrio narĩo, rĩtuĩke icunjĩ igĩrĩ cia ikũmi cia eba ng’ima cia mũtu ũrĩa mũhinyu mũno, ũtukanĩtio na maguta, naguo ũtuĩke ihaki rĩa Jehova rĩa gũcinwo na mwaki rĩa gũtũma mũtararĩko ũrĩa ũnungaga wega ũiguwo nĩwe; nacio indo ciarĩo iria irutagwo cia kũnyuwo cia igongona ituĩke gĩcunjĩ gĩa kana kĩa hini ĩmwe ya ndibei.Na rĩrĩ, mũtikanarĩe ngano ya mũhando, o na ĩngĩkorũo nĩ mũgate, kana ngano hĩhie, kana ĩrĩa njigũ ĩrĩ magira-inĩ, o nginya mũthenya ũcio kĩũmbe, mwarĩkia kũrutĩra Ngai wanyu kĩndũ kĩu; naguo ũndũ ũcio ũtuĩke kĩrĩra kĩa watho wa kũrũmĩrĩrũo tene na tene njiaro-inĩ cianyu ciothe kũndũ kũrĩa guothe mũgatũũra.Na rĩrĩ, gwata rũciũ rũrũ rũngĩ thutha wa thabatũ ĩo mwarutĩte gĩtĩa kĩu kĩa igongona rĩa gũthũngũthio, nĩmũgetarĩra thabatũ ingĩ ihinge mũgwanja,naguo ũguo nĩ ta kuuga mwĩtarĩre matukũ mĩrongo ĩtano, rũciũ rũrũ rũngĩ rũa thabatũ ya mũgwanja rũĩ ho, mũgĩcoke mũrutĩre Jehova igongona rĩngĩ rĩa mũtu wa ngano ya mũhando.Na rĩrĩ, ciikaro-inĩ cianyu kũrĩa mũikarĩte nĩmũkaruta mĩgate ĩĩrĩ ya gũthũngũthio, ĩthondekwo na mũtu mũhinyu mũno, ũthimĩtwo icunjĩ igĩrĩ cia ikũmi cia eba ng’ima, ũrugĩtwo na ndawa ya kũimbia, ĩtuĩke irio cia maciaro ma mbere cia kũrutĩrũo Jehova.Nayo mĩgate ĩo ĩrutanĩrio o hamwe na tũtũrũme mũgwanja tũtakĩrĩtie mwaka ũmwe, tũtarĩ na kaũũgũ, o na ndegwa ĩmwe ĩtarĩ ngũrũ, na ndũrũme igĩrĩ; nacio icio ituĩke ihaki rĩa njino rĩa kũrutĩrũo Jehova, hamwe na ihaki rĩarĩo rĩa mũtu, o na igongona rĩa indo ciarĩo iria irutagwo cia kũnyuwo, naguo ũguo nĩ ta kuuga ihaki rĩa gũcinwo na mwaki rĩa gũtũma mũtararĩko ũrĩa ũnungaga wega ũiguwo nĩ Jehova.Ningĩ mũrute thenge ĩmwe ĩtuĩke igongona rĩa mehia, na tũtũrũme twĩrĩ, tũtakĩrĩtie mwaka ũmwe twa kũrutwo magongona ma ũiguano.Nake mũthĩnjĩri-Ngai acithũngũthanĩrie hamwe na mĩgate ĩo ya irio cia maciaro ma mbere, ituĩke igongona rĩa gũthũngũthĩrio mbere ya Jehova, hamwe na tũtũrũme tũu twerĩ, nacio indo icio ciothe ciamũrĩrũo Jehova, icoke ituĩke cia mũthĩnjĩri-Ngai.Ningĩ mũthenya o ro ũcio ũhoro ũhunjanĩrio atĩ kũgĩe gĩtũngano kĩamũre, na mũthenya ũcio mũtikaruta wĩra o na ũrĩkũ wa ndũire; naguo ũndũ ũcio ũtuĩke kĩrĩra kĩa watho wa kũrũmĩrĩrũo njiaro-inĩ cianyu ciothe kũndũ kũrĩa guothe mũgatũũra.Na rĩrĩ, hĩndĩ ĩrĩa mũkũgetha irio cia bũrũri wanyu, ndũkanagethe ndere-inĩ cia mũgũnda waku ũninũkĩrĩrie, kana ũũnganie rũitĩki rũa magetha rũrĩa rũngĩhaarĩka; rũu nĩruo ũgatigĩria mũthĩni, o na mũũki; niĩ nĩ niĩ Jehova Ngai waku.Ningĩ Jehova akĩarĩria Musa, akĩmwĩra atĩrĩ,Arĩria ciana cia Isiraeli, ũciĩre ũũ: Mweri wa mũgwanja, o mũthenya wa mbere waguo, nĩmũkaũtua wa kũhurũka o kũhurũka ki, naguo ũtuĩke wa gũtũma mũririkanwo na ũndũ wa kũhuha tũrumbeta, na ningĩ mũthenya ũcio kũgĩe gĩtũngano kĩamũre.Mũthenya ũcio-rĩ, mũtikaruta wĩra o na ũrĩkũ wa ndũire, na nĩmũkarutĩra Jehova ihaki rĩa gũcinwo na mwaki.Nake Jehova agĩcoka akĩarĩria Musa, akĩmwĩra ũũ:Ningĩ mũthenya wa ikũmi wa mweri o ro ũcio wa mũgwanja-rĩ, nĩguo mũthenya wa horohio, na no mũkagĩa na gĩtũngano kĩamũre na mũthenya ũcio mwĩhinge kũrĩa irio na mũrutĩre Jehova ihaki rĩa gũcinwo na mwaki.Naguo mũthenya ũcio mũtikaruta wĩra wa mũthemba o na ũrĩkũ, nĩ gũkorũo nĩ mũthenya wa horohio ya kũmũhoroheria mbere ya Jehova, Ngai wanyu.Nĩ gũkorũo mũndũ o wothe ũrĩa ũtakehinga kũrĩa irio mũthenya ũcio, nĩakaingatwo athengio kũrĩ andũ ao.Na ningĩ mũndũ o wothe ũrĩa ũkaruta wĩra wa mũthemba o na ũrĩkũ mũthenya ũcio, mũndũ ũcio nĩ kũnina ngamũnina ndĩmweherie kũrĩ andũ ao.Mũtikaruta wĩra wa mũthemba o na ũrĩkũ; kĩu nĩkĩo kĩrĩra kĩa watho wa kũrũmĩrĩrũo tene na tene njiaro-inĩ cianyu ciothe, kũndũ kũrĩa guothe mũgatũũra.Naho ha ũhoro wanyu-rĩ, mũthenya ũcio ũgatuĩka thabatũ ya kũhurũka o kũhurũka ki, na wa kwĩhinga kũrĩa irio; hwaĩ-inĩ wa mũthenya wa kenda wa mweri o ro ũcio-rĩ, nĩguo mũkaambĩrĩria kũmenyerera thabatũ ĩo yanyu, kuuma hwaĩ-inĩ o ro ũcio nginya o hwaĩ-inĩ wa rũciũ rũrũ rũngĩ.Ningĩ Jehova akĩarĩria Musa, akĩmwĩra atĩrĩ,Aria na ciana cia Isiraeli, ũciĩre ũũ: Mũthenya wa ikũmi na ĩtano wa mweri o ro ũcio wa mũgwanja nĩguo gũkagĩa gĩathĩ kĩa Jehova gĩa ithũnũ mĩthenya mũgwanja.Mũthenya wa mbere wayo ũgatuĩka wa gĩtũngano kĩamũre, na mũtikaruta wĩra o na ũrĩkũ wa ndũire.Nĩ mĩthenya mũgwanja mũkarutagĩra Jehova mahaki ma gũcinwo na mwaki; naguo mũthenya wa ĩnana mũgĩe na gĩtũngano kĩngĩ kĩamũre; ningĩ mũthenya ũcio mũrutĩre Jehova ihaki rĩa gũcinwo na mwaki; mũthenya ũcio nĩguo ũgatuĩka wa gĩathĩ gĩa kũrigĩrĩria, na mũtikaruta wĩra o na ũrĩkũ wa ndũire.Icio nĩcio ciathĩ iria ciathanĩtwo cia Jehova, iria mũkahunjanĩria ũhoro wacio wa atĩ nĩ itũngano nyamũre cia kũrutĩra Jehova mahaki ma gũcinwo na mwaki; naguo ũguo nĩ ta kuuga ihaki rĩa njino, na ihaki rĩa mũtu, na rĩa thĩnjo, o na igongona rĩa indo iria irutagwo cia kũnyuwo, o igongona mũthenya warĩo.Ningĩ hamwe na ciathĩ icio mũririkanage thabatũ cia Jehova, na iheo cianyu iria mũrutaga, na mĩĩhĩtwa yanyu yothe ĩrĩa mwĩhĩtaga, o na indo ciothe iria mũrutagĩra Jehova na kwĩendera.Na rĩrĩ, mũthenya o ro ũcio wa ikũmi na ĩtano wa mweri ũcio wa mũgwanja, hĩndĩ ĩrĩa mũgakorũo mũgethete irio cia bũrũri wanyu-rĩ, mũgakĩigĩra Jehova gĩathĩ mĩthenya mũgwanja; mũthenya wa mbere ũtuĩke wa kũhurũka o kũhurũka ki, o naguo mũthenya wa ĩnana ũtuĩke wa kũhurũka o kũhurũka ki o ro ũguo.Naguo mũthenya wa mbere mwĩoere maciaro ma mĩtĩ ĩrĩa mĩega, na mathĩgĩ ma mĩtende, na honge cia mĩtĩ ĩrĩa ĩĩ na mathangũ maingĩ, o na cia ĩrĩa ĩmeraga tũrũũĩ-inĩ, na mũikare mĩthenya mũgwanja mũgĩkenera mbere ya Jehova Ngai wanyu.Nakĩo gĩathĩ kĩu mũgĩtue gĩa kũigagĩrũo Jehova mĩthenya mũgwanja o mwaka; naguo ũndũ ũcio ũtuĩke kĩrĩra kĩa watho wa kũrũmĩrĩrũo tene na rene njiaro-inĩ cianyu ciothe. Gĩathĩ kĩu-rĩ, mũgakĩigaga o mweri wa mũgwanja mwaka o mwaka.Mũgaikaraga ithũnũ-inĩ mĩthenya ĩo mũgwanja. Thĩinĩ wa Isiraeli-rĩ, andũ othe arĩa maciarĩirũo bũrũri wanyu, magaikaraga ithũnũ-inĩ,nĩ getha njiaro cianyu imenyage atĩ nĩndatũmire ciana cia Isiraeli itũũre ithũnũ-inĩ rĩrĩa ndacirutire bũrũri wa Misiri. Niĩ nĩ niĩ Jehova Ngai wanyu.Nake Musa agĩkĩhe ciana cia Isiraeli ũhoro wa ciathĩ icio ciaigĩtwo cia Jehova.NAKE Jehova akĩarĩria Musa, akĩmwĩra atĩrĩ,Atha ciana cia Isiraeli ũciĩre ikũrehere maguta makembe wega ma ndamaiyũ hũre na mũũthĩ nĩ ũndũ wa ũtheri nĩ getha maakagio, hagĩe tawa ũgwakana hĩndĩ ciothe.Na rĩrĩ, na kũu mwena wa na nja wa gĩtama kĩrĩa gĩa kũhakania gĩa ithandũkũ rĩa ũira, o kũu hema-inĩ-ya-gũtũnganwo thĩinĩ, nĩkuo Haruni agatabarĩra ũndũ ũcio nĩ getha wĩkĩkage mbere ya Jehova kuuma o hwaĩ-inĩ nginya o rũcinĩ hĩndĩ ciothe; naguo ũndũ ũcio ũtuĩke kĩrĩra kĩa watho wa kũrũmĩrĩrũo tene na tene njiaro-inĩ cianyu ciothe.Nake agathondekaga matawa macio wega marĩ igũrũ rĩa mũtĩ ũrĩa wa thahabu therie mũno, o ũcio ũigagĩrĩrũo matawa mbere ya Jehova, hĩndĩ ciothe.NINGĨ ũcoke woe mũtu ũrĩa mũhinyu mũno, ũũthondeke mĩgate ikũmi na ĩĩrĩ; o mũgate ũmwe ũthondekwo na icunjĩ igĩrĩ cia ikũmi cia eba ng’ima ya mũtu ũcio.Ũgĩcoke ũmĩare mĩhari ĩĩrĩ, o ĩtandatũ mũhari ũmwe, igũrũ rĩa metha ĩrĩa ya thahabu therie mũno, mbere ya Jehova.Narĩo igũrũ rĩa mĩhari ĩo, o mũhari, wĩkĩre ubani ũrĩa mwega mũno wa gũtũma andũ maririkanwo nĩ Jehova ũhoro-inĩ ũcio wa mĩgate ĩo, naguo ũtuĩke ihaki rĩrĩa rĩrutagĩrũo Jehova na ũndũ wa gũcinwo na mwaki.Nayo mĩgate ĩo yaragwo wega mbere ya Jehova o mũthenya wa thabatũ hĩndĩ ciothe; naho ha ũhoro wa ciana cia Isiraeli, ũhoro ũcio wonanagie atĩ he kĩrĩkanĩro gĩa tene na tene.Nayo mĩgate ĩo ĩcokage gũtuĩka ya Haruni na ariũ ake, nao mamĩrĩagĩre handũ hatheru, nĩ gũkorũo ĩo nĩ mĩamũre mũno harĩ we thĩinĩ wa indo iria irutagĩrũo Jehova na ũndũ wa gũcinwo na mwaki; naguo ũndũ ũcio ũtuĩke kĩrĩra kĩa watho wa kũrũmĩrĩrũo tene na tene.NA RĨRĨ, mũrũ wa mũtumia Mũisiraeli, no ithe aarĩ Mumisiri-rĩ, agĩgĩthiĩ gũceerera ciana cia Isiraeli; nake mũrũ wa mũtumia ũcio Mũisiraeli makĩũgitanĩra na Mũisiraeli ũmwe o kũu kĩraaro-inĩ;mũrũ wa mũtumia ũcio Mũisiraeli agĩcambia Rĩĩtwa rĩa Ngai ũũru, akĩmũruma; nao andũ magĩkĩmũtwara kwĩ Musa. Nake nyina wa mũndũ ũcio etagwo Shelomithu, mwarĩ wa Dibiri, wa mũhĩrĩga wa Dani.Nao makĩmũrangithĩria nĩ getha maambe matuĩrie ũhoro na kanua ka Jehova wa ũrĩa mekũmwĩka.Nake Jehova akĩarĩria Musa, akĩmwĩra atĩrĩ,Mũndũ ũcio ũrumĩte Ngai mũrutithie atwarũo na kũu gĩthaka-inĩ mbarĩ ĩrĩa ĩngĩ ya kĩraaro, nao andũ othe arĩa maamũiguire akĩaria mamũigĩrĩre moko mũtwe, nakĩo kĩrĩndĩ gĩothe gĩcoke kĩmũũrage na ũndũ wa kũmũhũra na mahiga nyuguto.Nawe ũcoke warĩrie ciana cia Isiraeli ũciĩre atĩrĩ, Mũndũ o wothe ũrĩa ũkaruma Ngai wake nĩagacokererũo nĩ wĩhia ũcio wake.O nake mũndũ ũrĩa ũgacambia rĩĩtwa rĩa Jehova, ndarĩ hingo atakoragwo; no mũhaka kĩrĩndĩ gĩothe kĩmũhũre na mahiga nyuguto akue; na rĩrĩ, o na mũndũ wa kũngĩ-rĩ, no kũũragwo akoragwo, o ta mũndũ ũrĩa ũciarĩirũo bũrũri wanyu, angĩcambia rĩĩtwa rĩa Jehova.Ningĩ mũndũ o wothe ũrĩa ũkagũtha mũndũ o na ũrĩkũ akue-rĩ, ndarĩ hingo atakoragwo;o nake mũndũ ũrĩa ũkagũtha nyamũ amĩũrage, nĩ kũrĩha akamĩrĩha; muoyo ũriumaga muoyo.Na rĩrĩ, mũndũ o na ũrĩkũ angĩĩkĩra ũrĩa ũngĩ kĩrema mwĩrĩ-rĩ, o ta ũguo mũndũ ũcio ekĩte, ũguo noguo nake agekwo;kuunĩka kũriumaga o kuunĩka, narĩo riitho riumage riitho, na igego riumage igego; o ta ũrĩa mũndũ ekĩrĩte ũrĩa ũngĩ kĩrema-rĩ, ũguo noguo nake arĩĩkagĩrũo.Ningĩ mũndũ ũrĩa ũkoraga nyamũ, nĩ kũrĩha akamĩrĩha, nake ũrĩa ũkoraga mũndũ, nĩ kũũragwo akoragwo.Mũrĩgĩaga na cira wa mũthemba o ro ũmwe, ũkoniĩ mũndũ wa kũngĩ, o na mũndũ ũrĩa ũciarĩirũo bũrũri wanyu; nĩ gũkorũo niĩ nĩ niĩ Jehova Ngai wanyu.Nake Musa agĩkĩhe ciana cia Isiraeli ũhoro ũcio, igĩkĩruta mũndũ ũcio warumĩte Ngai, ikĩmũtwara na kũu gĩthaka-inĩ mbarĩ ĩrĩa ĩngĩ ya kĩraaro, ĩkĩmũũraga na ũndũ wa kũmũhũra na mahiga nyuguto. Ciana cia Isiraeli igĩgĩĩka o ta ũrĩa Jehova aathire Musa gwĩkwo.NAKE Jehova akĩarĩria Musa o kũu kĩrĩma-inĩ gĩa Sinai, akĩmwĩra atĩrĩ,Aria na ciana cia Isiraeli, ũciĩre ũũ: Hĩndĩ ĩrĩa mũgakinya bũrũri ũrĩa ndĩmũheaga-rĩ, bũrũri ũcio nĩũkagĩaga na thabatũ ĩkoniĩ Jehova.Mũkahandaga mĩgũnda yanyu mĩaka ĩtandatũ, o nayo mĩgũnda yanyu ya mĩthabibu mũmĩcehage mĩaka ĩtandatũ, mũgĩcokagĩrĩria maciaro mayo;no rĩrĩ, mwaka wa mũgwanja ũgatuĩka mwaka wa thabatũ ya kũhurũkia bũrũri ũcio ki, naguo ũguo nĩ ta kuuga thabatũ yamũrĩirũo Jehova; mwaka ũcio ndũkanahande mũgũnda waku, kana ũcehe mũgũnda waku wa mĩthabibu.Irio iria itigarĩte mũgũnda mũkĩgetha ndũkanacoke gũcigetha mũcirĩe, o nacio thabibu cia mũthabibu waku ũcio ũtacehetwo ndũkanacitue ũcicokererie; mwaka ũcio ũgatuĩka wa kũhurũkia bũrũri ũcio ki.Na rĩrĩ, irio cia maitĩka cia bũrũri wanyu ihinda rĩu rĩa thabatũ nĩcio ikamũtũũria, wee mwene, mwĩ na ndungata yaku ya mũndũ mũrũme, o na ya mũndũ-wa-nja, o na ndungata yaku ya mũcara, o na mũndũ wa kũngĩ ũrĩa mũikaranĩtie nake;ningĩ nocio igatuĩka irio cia ũhiũ waku, o na cia nyamũ iria ingĩ irĩ bũrũri waku.Nawe nĩũgatara mĩaka ĩo ya thabatũ mũgwanja, o ĩo ya kũhurũka ki, naguo ũguo nĩ ta kuuga ihinda rĩa mĩaka mũgwanja maita mũgwanja; nĩguo ihinda rĩa mĩaka ĩo mũgwanja ya thabatũ ĩhinge mĩaka mĩrongo ĩna na kenda.Hĩndĩ ĩo nĩũkahuhithia coro mũno mũthenya wa ikũmi wa mweri wa mũgwanja; o mũthenya ũcio wa kũhorohanĩria-rĩ, nĩguo ũkahuhithia coro ũiguwo kũndũ guothe bũrũri waku.Naguo mwaka ũcio wa mĩrongo ĩtano mũwamũrĩre Jehova, na mũheane ũhoro bũrũri wanyu kũndũ guothe, harĩ andũ othe, wa atĩ ũhoro wa kuohoranwo nĩ mũkinyu; naguo mwaka ũcio mũũtue wa jubili; nao andũ othe, mũndũ o mũndũ wanyu, ahũndũke, acoke kũrĩa aagwatĩte igai rĩake, na mũcoke mũndũ o mũndũ kũrĩ andũ ao.Mwaka ũcio wa mĩrongo ĩtano-rĩ, nĩguo mũgatua wa jubili; mũtĩkanahande irio, kana mũgethe irio iria igũtigwo mũgũnda mũkĩgetha, kana mũcokererie thabibu cia mĩthabibu ĩo ĩtacehetwo.Nĩ gũkorũo mwaka ũcio nĩguo wa jubili; na nĩũkonagwo wĩ mwamũre nĩ inyuĩ; irio cia maitĩka-rĩ, nocio mũkarĩaga.Mwaka ũcio wa jubili-rĩ, andũ othe mũndũ o mũndũ wanyu nĩacoke kwao kũrĩa aagwatire igai.Na rĩrĩ, ũngĩkenderia mũndũ ũrĩa ũngĩ gĩthaka, kana ũgũre gĩthaka harĩ mũndũ ũrĩa ũngĩ-rĩ, mũtikanahenanie o mũndũ na mũndũ ũrĩa ũngĩ;no atĩ o ta ũrĩa mĩaka ĩgakoragwo ĩthirĩte thutha wa jubili, ũguo noguo ũgatua thogora hĩndĩ ya kũgũra gĩthaka kĩa mũndũ ũrĩa ũngĩ; o na ningĩ o ta ũrĩa imera cia kũhanda irio igakorũo itigarĩte-rĩ, ũguo noguo mũndũ ũrĩa ũngĩ agatua thogora hĩndĩ ĩrĩa egũkwenderia mũgũnda.O ta ũrĩa mĩaka ĩgakorũo ĩingĩhĩte-rĩ, ũguo noguo ũkongerera thogora wa mũgũnda ũcio ũkwendio; ningĩ o ta ũrĩa mĩaka ĩgakorũo ĩnyihĩte-rĩ, ũguo noguo ũkanyihia thogora waguo; nĩ gũkorũo egũkwenderia mũgũnda nĩ ũndũ wa magetha marĩa ũkagetha, o na me maingĩ kana manyinyi.Mũtikanahenanie, no wĩtigagĩre Ngai waku, nĩ gũkorũo niĩ nĩ niĩ Jehova Ngai wanyu.Tondũ ũcio tũũrai mũrũmĩtie irĩra cia watho wakwa wa kũrũmĩrĩrũo, o na mũrũmie matuĩro makwa ma cira, mwĩkage o ta ũrĩa matariĩ, na nĩmũgatũũra bũrũri ũcio ndĩmũheaga mũtarĩ ũũru ũkũmũkora.Naguo bũrũri ũcio nĩũgaciara maciaro maguo, na inyuĩ mũmarĩe mũhũne, na mũikare kuo mũtarĩ ũũru ũkũmũkora.Na rĩrĩ, mũngĩkoria ũũ: Atĩrĩrĩ, mwaka wa mũgwanja-rĩ, tũkarĩa kĩ, kuona atĩ gũtirĩ irio tũkahanda, kana tũcokererie magetha o na marĩkũ?Menyai atĩ nĩngatũma kĩrathimo gĩakwa kĩmũkinyĩre mwaka wa ĩtandatũ, na mwaka ũcio irio cia kũigana mĩaka ĩtatũ nĩikoneka.Mwaka wa ĩnana nĩguo mũgacoka kũhanda irio; na mũrĩage maciaro ma mũgũnda ma mũthithũ wanyu ũrĩa mweigĩire mbere ĩo, o nginya mwaka wa kenda rĩrĩa maciaro maguo magacoka kuoneka.Nacio ithaka itikendagio o kwendio biũ; nĩ ũndũ bũrũri ũcio nĩ wakwa; nĩ gũkorũo inyuĩ mũũtũũraga ta mũrĩ ageni akwa, o na ta mũrĩ ahoi a gũtũũrania na niĩ.Na rĩrĩ, bũrũri wothe ũrĩa mwĩgwatĩire ũgatuĩka wanyu-rĩ, nĩmũrĩĩtĩkagĩra atĩ ithaka icokage gũkũũrũo.Na rĩrĩ, mũrũ wa thoguo angĩkĩara, nake endie gĩcigo gĩa gĩthaka kĩrĩa aagwatire, gĩgĩtuĩka gĩake-rĩ, mũndũ wa nyũmba yao ũrĩa makuhanĩrĩirie nake nĩoke akũũre gĩthaka kĩu mũrũ wa ithe endetie.Na rĩrĩ, hihi mũndũ angĩkorũo atarĩ na mũndũ wao ũngĩhota gũgĩkũũra, nake we mwene acoke atonge, one indo ciiganĩte cia gũgĩkũũra,nĩatare mĩaka ĩrĩa ĩhĩtũkĩte gwata hĩndĩ ĩrĩa kĩendirio; agĩcokerie mũndũ ũrĩa endeirie gĩthaka kĩu indo ciiganĩire mĩaka ĩrĩa ĩtigarĩte mwaka wa jubili ũgĩgakinya; agĩcoke gũtũũra gĩthaka kĩu kĩarĩ gĩake.No rĩrĩ, angĩkorũo ndangĩhota kuona ũndũ wa gwĩka wa gũtũma kĩmũcokerere-rĩ, hĩndĩ ĩo gĩthaka kĩu endirie kĩrĩtũũraga kĩrĩ o kĩa mũndũ ũrĩa wakĩgũrire o nginya hĩndĩ ĩrĩa mwaka wa jubili ũgakinya; nayo jubili yakinya nĩguo gĩkagathũka, mũndũ ũcio agĩcoke gĩthaka kĩu kĩarĩ gĩake.Na rĩrĩ, mũndũ angĩendia nyũmba ya gũtũũrũo nĩ andũ, ĩrĩ itũũra-inĩ inene rĩirigĩtwo, aahota kũmĩkũũra mwaka ũmwe ũtanathira kuuma hĩndĩ ĩrĩa yendirio; ihinda rĩa mwaka mũgima norĩo nyũmba ĩo ĩngĩkũũrĩka nĩ mũndũ ũcio.Nayo nyũmba ĩo ĩrĩ itũũra-inĩ rĩu inene rĩirigĩtwo ĩngĩaga gũkũũrũo ihinda rĩu rĩa mwaka mũgima, ĩgatũũra ĩrĩ ya mũndũ ũcio wamĩgũrire ĩtuĩke yake biũ, njiaro-inĩ ciake ciothe; o na jubili yakinya-rĩ, nyũmba ĩo ndĩkagathũka.No rĩrĩ, nyũmba cia tũtũũra tũrĩa tũtairigĩtwo, ũhoro wacio ũkahaanana na wa mĩgũnda ĩrĩa ĩrĩ ithaka-inĩ cia andũ; icio nĩigakũũragwo, na hĩndĩ ya jubili nĩikagathũkaga.No rĩrĩ, ha ũhoro wa matũũra ma Alawii-rĩ, nyũmba cia matũũra marĩa megwatĩire magatuĩka mao, Alawii acio maahota gũcikũũra o hĩndĩ ĩrĩa yothe mangĩenda.Na rĩrĩ, mũndũ angĩgũra nyũmba harĩ Mũlawii, nyũmba ĩo yendetio ĩrĩ itũũra-inĩ rĩrĩa rĩaheirũo Alawii, nĩĩkagathũka hĩndĩ ya jubili; nĩ gũkorũo nyũmba iria irĩ thĩinĩ wa matũũra ma Alawii, nĩcio igai rĩrĩa maagaĩirũo thĩinĩ wa ciana cia Isiraeli.No rĩrĩ, ithaka cia ũrĩithio iria irigicĩirie na kũu matũũra-inĩ mao, no mũhaka itikanendio nĩ ũndũ kũndũ kũu nĩkuo maaheirũo gũtũũre gwĩ kwao tene na tene.Na rĩrĩ, mũndũ wa rũrĩrĩ rũanyu angĩkĩara, ahinyare o kũhinyara mwĩ hamwe nake, mũtiiragĩrĩre; na atũũranie nawe ta arĩ mũgeni waku, na ta arĩ mũthami waku.Ndũkanamwĩtie uumithio wa mbia iria ũkũmũteithia nacio, kana ũmwĩre aciongerere; no rĩrĩ, wĩtigagĩre Ngai waku, nĩ getha mũrũ wa thoguo atũũranagie nawe.Ningĩ ndũkanamuohorere mbia ciaku nĩguo wonage uumithio wacio, kana ũmũhe irio ciaku nĩguo agacicokia ciongereirũo.Niĩ nĩ niĩ Jehova Ngai wanyu, ũrĩa wamũrutire bũrũri wa Misiri ndĩmũhe bũrũri wa Kanaani, nĩ getha nduĩke Ngai wanyu.Na rĩrĩ, mũndũ wa rũrĩrĩ rũanyu angĩkĩara mwĩ hamwe nake, eyendie harĩ wee, ndũkanamũrutithie wĩra ta arĩ ngombo;no nĩagatũũrania nawe ta ndungata yaku ya mũcara, o na ta mũthami waku; nake atũũre akũrutagĩra wĩra nginya o mwaka wa jubili;na hĩndĩ ĩo agakiuma gwaku, we mwene, o na ciana ciake irĩ hamwe nake, agĩcoke harĩ andũ a nyũmba yao, o na acoke kũndũ kũrĩa maithe maagwatire gũgĩtuĩka kwao.Nĩ gũkorũo andũ aya nĩ ndungata ciakwa, iria ndarutire bũrũri wa Misiri, nao matirĩ hingo makendio ta marĩ ngombo.Ndũkanamwathe ũmũhinyĩrĩirie, no nĩũgetigagĩra Ngai waku.Ningĩ ha ũhoro wa ngombo ciaku cia arũme, o na cia andũ-a-nja iria ũkagĩa nacio, ũkagũraga ngombo icio cia arũme, o na cia andũ-a-nja harĩ ndũrĩrĩ iria ĩkũrigicĩirie.O na ningĩ mũkagũraga ngombo harĩ ciana cia andũ a kũngĩ arĩa matũũranĩtie na inyuĩ, o na harĩ andũ a nyũmba ciao arĩa matũũranĩtie na inyuĩ, o arĩa maciarĩirũo nĩo bũrũri wanyu, nao andũ acio matuĩke anyu,a gũgatigĩrũo ciana cianyu iria igoka thutha wanyu ta marĩ igai rĩacio, magatuĩke a cio. Andũ acio nĩo mũgatũũra mũrutaga ngombo cianyu harĩ o tene na tene; no rĩrĩ, mũtikanetue aathani a gwatha ciana cia Isiraeli, o icio mũrĩ a ithe ũmwe nacio, atĩ nĩguo mũndũ aathage mũndũ ũrĩa ũngĩ wanyu amũhinyĩrĩirie.Na rĩrĩ, mũndũ wa kũngĩ ũrĩa ũtũũrĩte bũrũri wanyu, kana mũthami wanyu, angĩtonga, nake mũndũ wa rũrĩrĩ rũanyu ũmwe ũrĩa ũikaranĩtie nake athĩne, na eyendie kwĩ mũndũ ũcio wa kũngĩ, kana ũcio mũthami wanyu, kana kũrĩ andũ a rũciaro rũa nyũmba ya mũndũ ũcio wa kũngĩ-rĩ,mũndũ ũcio wa rũrĩrĩ rũanyu aahota gũcoka gũkũũrũo thutha wa aarĩkia kwendio; nake mũndũ ũrĩa ũngĩmũkũũra nĩ ũmwe wa ariũ a ithe,kana ithe mũnyinyi, o na kana mũriũ; acio maahota kũmũkũũra; kana mũndũ wa nyũmba yao ũrĩa makuhanĩrĩirie nake aahota kũmũkũũra; kana hihi mũndũ ũcio ũthĩnĩte angĩcoka gũtonga-rĩ, aahota gwĩkũũra we mwene.Nake mũndũ ũcio na ũcio ũngĩ wamũgũrĩte matare mĩaka ĩrĩa ĩrĩ ho kuuma mwaka ũrĩa eyendirie harĩ we, nginya mwaka wa jubili; nacio mbia cia kũmũkũũra iringane na ũrĩa mĩaka ĩo ĩtariĩ, ituĩke o ta iria mũndũ wa mũcara angĩheo.Kũngĩkorũo mĩaka nĩĩtigarĩte mĩingĩ, o ta ũrĩa mĩaka ĩo ĩtariĩ-rĩ, ũguo noguo mũndũ ũcio weyendirie agacokia mbia cia gwĩkũũra ciumĩte thĩinĩ wa iria aagũrĩtwo nacio.Ningĩ kũngĩkorũo nĩgũtigarĩte mĩaka mĩnyinyi mwaka wa jubili ũgĩgakinya, mũndũ ũcio, me na ũcio ũngĩ, matare mĩaka ĩo, nake acokie mbia cia gwĩkũũra nacio o ta ũrĩa mĩaka ĩo ĩtariĩ.O ta ũrĩa ndungata ya mũcara ĩikaraga mwaka o mwaka-rĩ, ũguo noguo agaikara na mũndũ ũcio wamũgũrire; na ndũkanareke amĩathe amĩhinyĩrĩirie ũkĩonaga.Nake angĩaga gũkũũrũo na njĩra o na ĩmwe ya icio, nĩagakĩrekwo ethiĩre, we mwene na ciana ciake hamwe nake, mwaka wa jubili wakinya.Nĩ gũkorũo ciana cia Isiraeli nĩ ndungata ciakwa; icio nĩcio ndungata ciakwa iria ndarutire bũrũri wa Misiri; niĩ nĩ niĩ Jehova Ngai wanyu.Mũtikanethondekere mĩhianano ĩtarĩ kĩene ya kũhoyũo, kana mwĩ handĩre mũhianano mwacũhie, kana gĩtugĩ gĩa kũhoyũo, kana mwĩigĩre ihiga o na rĩrĩkũ bũrũri wanyu rĩkururĩtwo mũhianano, atĩ nĩguo mũciinamagĩrĩre; nĩ gũkorũo niĩ nĩ niĩ Jehova Ngai wanyu.Menyagĩrĩrai thabatũ ciakwa, na mũtĩage handũ hakwa harĩa haamũre; niĩ nĩ niĩ Jehova.Mũngĩrũmĩrĩra irĩra cia watho wakwa wa kũrũmĩrĩrũo, na mũmenyagĩrĩre maathani makwa, na mwĩkage o ta ũrĩa matariĩ-rĩ,nĩngamuuragĩria mbura imera ciayo ciakinya, nayo thĩ nĩĩrĩciaraga irio ciayo na ciongererekage, o nayo mĩtĩ ya mĩgũnda yanyu ĩciarage maciaro mayo.Nacio irio cianyu nĩmũrĩcihuhagĩra kĩhuhĩro-inĩ igakinyĩrĩra o hĩndĩ ya magetha ma thabibu, namo magetha ma thabibu magakinyĩrĩra o hĩndĩ ya mahanda; nacio irio cianyu mũcirĩage o nginya mũkahũna, na mũtũũre bũrũri wanyu mũtarĩ na ũgwati.Naguo bũrũri wanyu nĩngatũma ũgĩe na thayũ, na mũkomage mũtarĩ mũndũ ũkũmũguoyohia; ningĩ ndũme nyamũ iria njũru ihuke bũrũri wanyu, na mbaara ciage gũcoka kuoneka kũndũ guothe bũrũri ũcio wanyu.Thũ cianyu-rĩ, mũgacihang’ahang’agia ikagũe ciũragĩtwo nĩ inyuĩ na hiũ cia njora.Andũ atano anyu makahang’a-hang’agia andũ igana, o nao andũ anyu igana mahang’ahang’agie andũ ngiri ikũmi; nacio thũ cianyu igũe ciũragĩtwo nĩ inyuĩ na hiũ cia njora.Ningĩ nĩngamwĩhũgũragĩra ngenete, na ndũme mũthaathare mũno, ndĩmũingĩhie; nakĩo kĩrĩkanĩro giitũ na inyuĩ ndũme gĩtũũre kĩrũmĩte mũno.Na nĩmũkarĩaga mũthithũ wanyu ũrĩa ũtũire hĩndĩ ndaya ũigĩtwo, nacio irio iria ngũrũ mũcirutage makũmbĩ nĩguo muone ha gũita cia mũgethano.Gĩikaro gĩakwa ngakĩiga thĩinĩ wanyu, na ngoro yakwa ndĩkamũthũũra.Ningĩ ngathiaga ndĩ thĩinĩ wanyu, nduĩke Ngai wanyu, na inyuĩ mũtuĩke andũ akwa.Niĩ nĩ niĩ Jehova, Ngai wanyu, ũrĩa wamũrutire bũrũri wa Misiri mũtige gũtuĩka ngombo ciao; naguo mũtĩ wanyu ũrĩa mũritũ wa ngingo nĩ niĩ ndĩuunangĩte, ngatũma mũthiage mwĩhandĩte wega.No rĩrĩ, mũngĩkaaga kũnjigua, na mwage gwĩka maũndũ macio mothe ndĩmwathĩte,ningĩ mũrege irĩra cia watho wakwa wa kũrũmĩrĩrũo, nacio ngoro cianyu ithũũre matuĩro makwa ma cira, mwage gwĩka maũndũ mothe marĩa ndĩmwathĩte, no makĩria mũthũkie kĩrĩkanĩro gĩakwa-rĩ,niĩ o na niĩ nĩngamwĩka ũndũ ũyũ: nĩ gũtũma ngatũma mũgwatwo nĩ kĩmako mũno, naguo ũguo nĩ ta kuuga ndĩmũrehithĩrie ndwari njũru cia kũnina andũ, na mũrimũ wa kũhiũha mwĩrĩ, o maũndũ ma kũmũte maitho, na ma gũtũma ngoro cianyu ciũrũo nĩ hinya; ningĩ mbeũ cianyu mũcihandage o tũhũ, nĩ gũkorũo nĩikarĩagwo nĩ thũ cianyu.Na nĩngaheta ũthiũ wakwa ndĩmũũkĩrĩre, o nginya mũhootwo nĩ thũ cianyu, na mwathagwo nĩ andũ arĩa mamũthũũrĩte; ningĩ mũkora o na hĩndĩ ĩrĩa hatarĩ mũndũ ũmũteng’eretie.Na rĩrĩ, mũngĩkorũo o na mwekwo maũndũ macio mũtikanjigua-rĩ, nĩngakĩrĩrĩria kũmũhũra o maita mũgwanja nĩ ũndũ wa mehia manyu.Hinya wanyu ũrĩa ũtũmaga mwĩtĩe nĩngaũnina biũ; namo matũ manyu ndũme matuĩke o ta kĩgera, o nayo thĩ yanyu ĩtuĩke o ta gĩcango;naguo hinya wanyu mũkarutaga o wĩra wa tũhũ naguo, nĩ gũkorũo bũrũri wanyu ndũrĩ kĩndũ ũkagethwo, kana mĩtĩ ya bũrũri wanyu ĩciare maciaro mayo.Ningĩ o na hĩndĩ ĩo mũngĩthiĩ na mĩthiĩre o ya kũnjũkĩrĩra mũ’neme, na mwage kũnjigua-rĩ, nĩngamũrehithĩrie ndwari ingĩ njũru maita mangĩ mũgwanja, kũringana na mehia manyu,ndehithie nyamũ cia gĩthaka thĩinĩ wanyu, imũtunye ciana cianyu, na inine ũhiũ wanyu, na imũng’ũrie mũnyihe mũno mũgĩtarũo; nakuo kũu njĩra-inĩ cia kwanyu gũkire ihooru.Na rĩrĩ, mũngĩkorũo o na mwekwo maũndũ macio no mũkarega kũrũithĩrio ũũru wanyu nĩ niĩ, na mũkĩrĩrĩrie gũthiĩ na mĩthiĩre ya kũnjũkĩrĩra mũ’neme-rĩ,niĩ o na niĩ nĩngathiaga na mĩthiĩre ya kũmũũkĩrĩra ndĩmũrege, na niĩ ndĩmũhũre maita mũgwanja nĩ ũndũ wa mehia manyu,ningĩ ndĩmũrehithĩrie rũhiũ rũa njora, rũrĩa rũkarĩhanĩria kĩrĩkanĩro kĩrĩa kĩarĩkanĩirũo. Mũgacokanĩrĩrio matũũra-inĩ manyu thĩinĩ, na ndĩmũrehithĩrie mũthiro, na mũrekererio mũneanwo moko-inĩ ma thũ cianyu.Hĩndĩ ĩrĩa ngamũtunya mwĩhoko wanyu wa irio-rĩ, andũ-a-nja ikũmi makarugagĩra mĩgate riiko rĩmwe, na macoke kũmũrehere mĩgate ĩo yanyu ĩthimĩtwo na ratiri; na inyuĩ mũmĩrĩage na mũtihũne.Na rĩrĩ, mũngĩkorũo o na mwekwo maũndũ macio mothe mũtikanjigua, no nĩ gũthiĩ mũrĩthiaga na mĩthiĩre ya kũnjũkĩrĩra, mũ’neme-rĩ,niĩ o na niĩ ndĩrĩthiaga na mĩthiĩre ya kũmũũkĩrĩra inyuĩ, ndĩmũrege, ndĩ mũthũgũtu; njoke ndĩmũhũre maita mũgwanja nĩ ũndũ wa mehia manyu,o nginya mũrĩe nyama cia mĩĩrĩ ya ariũ anyu, o na ya airĩtu anyu.Namo matĩri manyu ma kũndũ gũtũũgĩru ndĩmaanangithie biũ, na ndemenge mĩhianano yanyu ya kũhoya riũa; o nacio ciimba cianyu ndĩciikie ciimba-inĩ cia mĩhianano ĩo yanyu; nayo ngoro yakwa ĩmũthũũre mũno.Namo matũũra manyu nĩngatũma matuĩke maganjo, o naho handũ hanyu harĩa haamũre ndũme hakire ihooru, o naguo mũcingũ wa indo cianyu iria irĩ mũtararĩko mwega ndigetĩkĩra kũũigua.Naguo bũrũri wanyu nĩngatũma ũkire ihooru; o nacio thũ cianyu iria itũũraga kuo nĩikagega nĩ ũndũ waguo.Na nĩngamũharaganĩria ndũrĩrĩ-inĩ, na njoke njomorithie hiũ cia njora imuume thutha; o naguo bũrũri wanyu ũkire ihooru, namo matũũra manyu matuĩke maganjo.Hĩndĩ ĩo nĩguo bũrũri wanyu ũgakenera thabatũ ciaguo, o hĩndĩ ĩo yothe ũgakoragwo ũkirĩte ihooru, na inyuĩ mũkorũo mwĩ bũrũri wa thũ cianyu; ihinda o ro rĩu-rĩ, nĩrĩo bũrũri wanyu ũkahurũka ũruĩre, ũkenere thabatũ ciaguo.Ihinda rĩrĩa rĩothe ũgakorũo ũkirĩte ihooru-rĩ, nĩguo ũkahurũka ũruĩre; nakuo nĩ kũhurũka kũrĩa waagire kũgĩa nakuo hĩndĩ ya thabatũ cianyu rĩrĩa mwaũtũũrĩte.Naho ha ũhoro wa andũ anyu arĩa matigarĩte, nĩngatũma maringĩke ngoro-inĩ ciao thĩinĩ marĩ o kũu bũrũri wa thũ ciao: naguo mũbarabario wa ithangũ rĩũmũ rĩhurutĩtwo nĩ rũhuho nĩũgatũma more, nao more o ta ũrĩa mũndũ oragĩra rũhiũ rũa njora, na magũe o hĩndĩ ĩrĩa hatarĩ mũndũ ũmateng’eretie.Nao nĩmakahĩnganaga o mũndũ na mũndũ ũrĩa ũngĩ, o ta ũrĩa andũ mekaga makĩũrĩra rũhiũ rũa njora, o na hatarĩ mũndũ ũteng’eranĩtie; na mũtikagĩa na hinya o na ũrĩkũ wa gwĩtiiria thũ cianyu.Ningĩ mũgathirĩra kũu ndũrĩrĩ-inĩ, naguo bũrũri wa thũ cianyu ũmũrĩe ũmũnine biũ.Nao andũ anyu arĩa magatigara mahwererekere mathirĩre o kũu bũrũri wa thũ cianyu nĩ ũndũ wa ũũru wao, o na ningĩ tondũ wa ũũru wa maithe mao, mahwererekere mathire.Hĩndĩ ĩo nĩmakoimbũra ũũru wao, o na ũũru wa maithe mao, wa ũrĩa maagararire mawatho makwa, o na moimbũre atĩ, tondũ wa ũrĩa o ene maathiaga na mĩthiĩre ya kũnjũkĩrĩra ma’neme,niĩ o na niĩ nĩndacokire gũthiĩ na mĩthiĩre ya kũmokĩrĩra ngĩmarega, ngĩmatwarithia bũrũri wa thũ ciao Na rĩrĩ, kũngĩkorũo ngoro ciao, iria ciikarĩte ta itaruĩte, nĩikenyihia hĩndĩ ĩo, nao makirĩrĩrie ihũra rĩu rĩa ũũru wao,niĩ na niĩ nĩngaririkana kĩrĩkanĩro kĩrĩa ndarĩkanĩire na Jakubu; o na kĩrĩkanĩro kĩrĩa ndarĩkanĩire na Isaaka, o na kĩrĩkanĩro kĩrĩa ndarĩkanĩire na Iburahimu, nĩngakĩririkana; na ndirikane bũrũri ũcio wao.Bũrũri ũcio nĩũgathamwo nĩo, naguo ũcoke gũkenera thabatũ ciaguo, o ihinda rĩrĩa ũgaikara wagĩte gũtũũrũo nĩo; nao makirĩrĩrie ihũra rĩa ũũru wao; naguo ũhoro ũcio ũkoneka nĩ ũndũ wa ũrĩa maaregire matuĩro makwa ma cira, nacio ngoro ciao igĩthũũra mũno irĩra cia watho wakwa wa kũrũmĩrĩrũo.No rĩrĩ, o na harĩa maũndũ macio mothe matariĩ ũguo-rĩ, hĩndĩ ĩo magakorũo matũũrĩte bũrũri wa thũ ciao ndikamarega kana ndĩmathũũre o mũno atĩ nĩguo ndĩmaninũkĩrĩrie biũ, ’thũkie kĩrĩkanĩro giitũ nao; nĩ gũkorũo niĩ nĩ niĩ Jehova Ngai wao;no rĩrĩ, tondũ wa kwenda kũhonokia andũ acio nĩngaririkana kĩrĩkanĩro kĩrĩa ndarĩkanĩire na maithe mao, arĩa ndarutire bũrũri wa Misiri, makĩonagwo nĩ andũ a ndũrĩrĩ, nĩ getha nduĩke Ngai wao; niĩ nĩ niĩ Jehova.Icio nĩcio irĩra cia watho wa kũrũmĩrĩrũo, o na matuĩro ma cira, o na mawatho, marĩa Jehova we mwene aarĩkanĩire na ciana cia Isiraeli kĩrĩma-inĩ gĩa Sinai, akĩĩra Musa amamenyithanie.NINGĨ Jehova akĩarĩria Musa, akĩmwĩra atĩrĩ,Aria na ciana cia Isiraeli, ũciĩre ũũ: Hĩndĩ ĩrĩa mũndũ ekũhingia mwĩhĩtwa wa ũrĩa ekwamũrĩra Jehova andũ-rĩ, cekeri iria irĩrutagwo nĩ ũndũ wao irĩiganaga o ta ũrĩa wee ũgatua.Nakuo gũtua gwaku, kũngĩkorũo gũkoniĩ mũndũ mũrũme wa kuuma mĩaka mĩrongo ĩĩrĩ nginya o mĩrongo ĩtandatũ, gũtua gwaku gũtuĩke cekeri mĩrongo ĩtano cia betha, o ta ũrĩa cekeri cia handũ harĩa haamũre ciiganaga igĩtarũo.Na kũngĩkorũo nĩ mũndũ-wa-nja, gũtua gwaku gũtuĩke cekeri mĩrongo ĩtatũ.Ningĩ kũngĩkorũo mũndũ ũcio nĩ wa mĩaka ĩtano nginya mĩrongo ĩĩrĩ-rĩ, gũtua gwaku kũrĩa gũkoniĩ mũndũ mũrũme gũtuĩke cekeri mĩrongo ĩĩrĩ, na kũrĩa gũkoniĩ mũndũ-wa-nja gũtuĩke cekeri ikũmi.Ningĩ-rĩ, kũngĩkorũo nĩ mweri ũmwe nginya mĩaka ĩtano-rĩ, gũtua gwaku kũrĩa gũkoniĩ kahĩĩ gũtuĩke cekeri ithano cia betha; na kũrĩa gũkoniĩ kairĩtu gũtuĩke cekeri ithatũ.O na ningĩ kũngĩkorũo mũndũ ũcio nĩ wa mĩaka mĩrongo ĩtandatũ na ĩgakĩra-rĩ, gũtua gwaku kũrĩa gũkoniĩ mũndũ mũrũme gũtuĩke cekeri ikũmi na ithano, na kũrĩa gũkoniĩ mũndũ-wa-nja gũtuĩke cekeri ikũmi.No rĩrĩ, kũngĩtuĩka mũruti cekeri nĩ mũthĩni gũkĩra ũrĩa gũtua gwaku gũtariĩ-rĩ, nĩatwarũo mbere ya mũthĩnjĩri-Ngai, nake mũthĩnjĩri-Ngai akĩmũtuĩre cekeri iria ekũruta; na rĩrĩ, o ta ũrĩa hinya wa kũruta wa mũndũ ũrĩa wĩhĩtĩte mwĩhĩtwa ũtariĩ-rĩ, ũguo noguo mũthĩnjĩri-Ngai akamũtuĩra.Na rĩrĩ, kũngĩkorũo nĩ nyamũ ya mũthemba ũrĩa andũ marutagĩra Jehova igongona ĩkũrutwo, nyamũ o yothe ĩrĩa mũndũ aheete Jehova ya mũthemba ũcio-rĩ, nĩ nyamũre.Mũndũ ũcio ndangĩcoka kũmĩkũũrania, kana amĩgarũranie aige njega ithenya rĩa ĩrĩa njũru, kana aige njũru ithenya rĩa ĩrĩa njega; no rĩrĩ, angĩkũũrania nyamũ ĩo na ĩngĩ o na atĩa-rĩ, nyamũ icio cierĩ, ĩo ya mbere, o na ĩo ĩgũkũũranio nayo, no mũhaka ciamũrĩrũo Jehova.Na rĩrĩ, kũngĩkorũo nĩ nyamũ o na ĩrĩkũ ya iria irĩ mũgiro iria andũ matarutagĩra Jehova cia igongona, nĩagakĩiga nyamũ ĩo mbere ya mũthĩnjĩri-Ngai;nake mũthĩnjĩri-Ngai atue thogora wayo wa ũrĩa yagĩrĩte kana ũrĩa ĩthũkĩte; na rĩrĩ, o ta ũrĩa wee, mũthĩnjĩri-Ngai, ũgatua thogora wayo, ũguo noguo ũgatuĩka.No rĩrĩ, angĩkorũo nĩacirĩire kũmĩkũũra-rĩ, cekeri iria ĩtuĩrĩirũo nĩagaciongerera gĩcunjĩ kĩngĩ gĩa gatano.Na rĩrĩ, mũndũ angĩamũra nyũmba yake, amĩtue nyamũrĩre Jehova, hĩndĩ ĩo mũthĩnjĩri-Ngai nĩagatua thogora wayo wa ũrĩa yagĩrĩte kana ũrĩa ĩthũkĩte; na rĩrĩ, o ta ũrĩa mũthĩnjĩri-Ngai agatua thogora wayo-rĩ, ũguo noguo ũgatuĩka.Na atĩrĩrĩ, mũndũ ũcio ũmĩamũrĩte angĩenda gũkũũra nyũmba ĩo yake, nĩakongerera gĩcunjĩ kĩngĩ gĩa gatano gĩa cekeri icio wee ũtuĩte nĩ ũndũ wayo, nayo ĩgĩcoke ĩtuĩke yake.Ningĩ-rĩ, mũndũ angĩkaamũrĩra Jehova gĩcigo kĩa mũgũnda gĩthaka-inĩ kĩrĩa egwatĩire gĩgĩtuĩka gĩake, nĩũgatua thogora wakĩo o ta ũrĩa mbeũ iria ingĩhandwo ho ciigana; cairi ya kĩbaba kĩmwe kĩrĩa gĩĩtagwo omeri ĩngĩkorũo nĩyo ĩngĩhandwo gĩcigo kĩu, yatũma thogora wakĩo ũtuĩke cekeri mĩrongo ĩtano cia betha.Mũndũ ũcio angĩgĩkorũo aamũrĩire Jehova mũgũnda wake aambĩrĩirie o mwaka wa jubili-rĩ, gũtua kũu gwaku gũgatuĩka o ro ũguo.No rĩrĩ, angĩkaamũrĩra Jehova mũgũnda wake thutha wa jubili ĩo, mũthĩnjĩri-Ngai akamũtarĩra cekeri cia kũrutwo o ta ũrĩa mĩaka ĩtariĩ ĩrĩa ĩtigarĩte mũira wa mwaka wa jubili ũkinye, nacio cekeri icio wee ũtuĩte atĩ nĩcio ikũrutwo inyihanyihagio.Na rĩrĩ, mũndũ ũcio waamũrĩte mũgũnda, angĩkorũo nĩacirĩire kũũkũũra-rĩ, nĩakongerera gĩcunjĩ kĩngĩ gĩa gatano gĩa cekeri icio wee ũtuĩte atĩ nĩcio ikũrutwo nĩ ũndũ waguo, ũgĩcoke ũtuĩke wake ki.No rĩrĩ, angĩtuĩka ndegũkũũra mũgũnda ũcio, kana akorũo nĩendeirie mũndũ ũngĩ, mũgũnda ũcio ndũgacoka gũkũũrĩka o na atĩa;no rĩrĩ, hĩndĩ ya jubili, rĩrĩa mũgũnda ũcio ũkagathũka, nĩũgatuwo mũgũnda mũtheru wamũrĩirũo Jehova; na thutha wa ũguo mũgũnda ũcio ũgĩtuĩke wa mũthĩnjĩri-Ngai.Na rĩrĩ, mũndũ angĩkaamũrĩra Jehova mũgũnda ũrĩa agũrĩte, na ti mũgũnda wa kũndũ kũrĩa egwatĩire gũgĩtuĩka gwake-rĩ,mũthĩnjĩri-Ngai nĩakamũtarĩra cekeri cia kũrutwo ciigana o ta ũrĩa wee ũtuĩte irutwo nginya o mwaka wa jubili; nake mũndũ ũcio arute cekeri icio ũmũtuĩrĩire mũthenya o ro ũcio, ituĩke kĩndũ gĩtheru kĩrutĩirũo Jehova.Na rĩrĩ, mwaka wa jubili wakinya, mũgũnda ũcio nĩũgacokerio mũndũ ũrĩa wawendetie, naguo ũguo nĩ ta kuuga mwene gĩthaka kĩu ũrĩa wakĩĩgwatĩire gĩgĩtuĩka gĩake.Na rĩrĩ, gũtua gwaku guothe gũgatuĩka o ta ũrĩa cekeri ya handũ hau haamũre ĩigana ĩgĩtarũo; naguo ũguo nĩ ta kuuga cekeri ĩmwe ĩigananage na gera mĩrongo ĩĩrĩ.No rĩrĩ, irigithathi riiki thĩinĩ wa nyamũ norĩo rĩtakaamũrĩrũo Jehova nĩ mũndũ o na ũrĩkũ, tondũ marigithathi nĩ ma Jehova; o na rĩrĩ rĩa ng’ombe kana rĩa mbũri-rĩ, nĩ rĩa Jehova.Na rĩngĩkorũo nĩ rĩa nyamũ ĩrĩ mũgiro-rĩ, nĩ gũkũũra akarĩkũũra o ta ũrĩa wee ũgatua thogora warĩo, na arĩongerere gĩcunjĩ kĩngĩ gĩa gatano; kana hihi rĩngĩaga gũkũũrũo, rĩendĩo o ta ũrĩa wee ũgatua thogora warĩo.No rĩrĩ, gũtirĩ kĩndũ o na kĩ kĩa indo iria mũndũ e nacio, kĩrĩa kĩamũrĩirũo Jehova na njĩra gĩtangĩkũũrĩka, gĩgacoka kwendio, kana gĩkũũrũo, o na kĩngĩkorũo nĩ mũndũ, kana nyamũ, o na kana mũgũnda wa kũndũ kũrĩa aagwatire gũgĩtuĩka gwake; kĩndũ o gĩothe kĩrĩa kĩamũrĩtwo na njĩra ĩo nĩkĩamurĩirũo Jehova tene na tene.Gũtirĩ mũndũ o na ũrĩkũ waamũrirũo nĩ andũ na njĩra ĩo ũgakũũrũo; ti-itherũ ũcio no mũhaka oragwo.Ningĩ-rĩ, indo ciothe cia bũrũri wanyu, o na ingĩkorũo nĩ mbeũ ciaguo, kana maciaro ma mĩtĩ yaguo, gĩcunjĩ gĩa ikũmi gĩacio nĩ kĩa Jehova; kĩu nĩ kĩamũrĩre Jehova.Na rĩrĩ, mũndũ angĩtuĩka nĩegũkũũra kĩndũ o na kĩ thĩinĩ wa gĩcunjĩ kĩu arutaga gĩa ikũmi-rĩ, nĩ kuongerera akongerera gĩcunjĩ kĩngĩ gĩa gatano gĩa thogora wakĩo.Na rĩrĩ, gĩcunjĩ gĩothe gĩa ikũmi kĩa rũũru rũa ng’ombe kana mbũri-rĩ, nyamũ o yothe ya kũhingia ikũmi ĩkĩhĩtũkĩra rũthanju-inĩ rũa mwene agĩcitara-rĩ, icio nĩcio ikarutĩrũo Jehova ituĩke gĩcunjĩ gĩa ikũmi.Na rĩrĩ, mũndũ ndakanatuĩrie ĩrĩa njega, kana njũru, kana akũũranie; na angĩkamĩkũũrania o na atĩa, icio cierĩ, ĩo ĩkũũanĩtio nayo, o na ĩo ĩngĩ, nĩigatuĩka nyamũre harĩ Jehova; icio itĩgakũũrĩka o na atĩa.Macio nĩmo maathani marĩa Jehova aathire Musa makoniĩ ciana cia Isiraeli o kũu kĩrĩma-inĩ gĩa Sinai.NA RĨRĨ, Jehova agĩkĩarĩria Musa werũ-inĩ wa Sinai mwaka wa ĩĩrĩ thutha wa moima bũrũri wa Misiri, agĩkĩmwarĩria arĩ o kũu hema-inĩ-ya-gũtũnganwo, mũthenya wa mbere wa mweri wa kerĩ wa mwaka ũcio, akĩmwĩra atĩrĩ,Tara kĩrĩndĩ gĩothe gĩa ciana cia Isiraeli o ta ũrĩa mbarĩ ciacio itariĩ, o na ta ũrĩa nyũmba cia maithe ma cio itariĩ, ũtare mĩtwe ya arũme, mũndũ o mũndũ, o ta ũrĩa marĩĩtwa mao matwaranĩte;nao andũ arĩa inyuĩ na Haruni mũgũtara marĩ mbũtũ-inĩ ciao, nĩ arĩa makinyĩtie mĩaka mĩrongo ĩĩrĩ na magakĩria hau, o arĩa othe thĩinĩ wa andũ a Isiraeli mangĩhota kuumagara mathiĩ ita-inĩ.Na hamwe na inyuĩ hagĩe mũndũ ũmwe wa mũhĩrĩga o mũhĩrĩga, na akorũo arĩ ũrĩa mũtongoria thĩinĩ wa nyũmba ya ithe.Namo marĩĩtwa ma andũ acio makarũgama hamwe na inyuĩ nĩ maya: wa mũhĩrĩga wa Reubeni nĩ Elizuru wa Shedeuru;wa mũhĩrĩga wa Simeoni nĩ Shelumieli wa Zurishadai;wa mũhĩrĩga wa Juda nĩ Nahashoni wa Aminadabu;wa mũhĩrĩga wa Isakaru nĩ Nethaneli wa Zuaru;wa mũhĩrĩga wa Zebuluni nĩ Eliabu wa Heloni.Naho ha ũhoro wa ciana cia Jusufu-rĩ, wa mũhĩrĩga wa Efiraimu nĩ Elishama wa Amihudu, na wa mũhĩrĩga wa Manase nĩ Gamalieli wa Pedazuru;wa mũhĩrĩga wa Benjamini nĩ Abidani wa Gideoni;wa mũhĩrĩga wa Dani, nĩ Ahiezeru wa Amishadai;wa mũhĩrĩga wa Asheri nĩ Pagieli wa Okirani;wa mũhĩrĩga wa Gadi nĩ Eliasafu wa Deueli;wa mũhĩrĩga wa Nafitali nĩ Ahira wa Enani.Acio nĩo metirũo magĩthurũo kĩrĩndĩ-inĩ gĩa ciana cia Isiraeli, na nĩo maarĩ atongoria mĩhĩrĩga-inĩ ya maithe mao, ningĩ nĩo maarĩ anene a nyũmba cia maithe mao thĩinĩ wa andũ a Isiraeli.Musa na Haruni magĩkĩoya o acio maagwetwo marĩĩtwa mao,magĩgĩcokanĩrĩria kĩrĩndĩ kĩu gĩothe gĩa ciana cia Isiraeli hamwe mũthenya wa mbere wa mweri ũcio wa kerĩ, naguo ũhoro wa ũrĩa njiaro ciao ithiĩte thĩinĩ wa mbarĩ ciao-rĩ, ũkiumbũranĩrũo, gũkĩmenyithanio ũrĩa nyũmba cia maithe mao ciatariĩ, na ũrĩa marĩĩtwa mao maatwaranĩte, gũgĩtarũo mĩtwe ya andũ arĩa othe maakinyĩtie mĩaka mĩrongo ĩĩrĩ, o na magakĩria hau.O ta ũrĩa Jehova aathire Musa gwĩkwo-rĩ, ũguo noguo aamatarĩire kũu werũ-inĩ ũcio wa Sinai.Nacio njiaro cia ciana cia Reubeni, irigithathi rĩa Isiraeli, igĩtarũo o ta ũrĩa mbarĩ ciacio, o na nyũmba cia maithe ma cio, ciatariĩ, o na ta ũrĩa marĩĩtwa ma arũme othe arĩa maakinyĩtie mĩaka mĩrongo ĩĩrĩ, na magakĩria hau, maatwararanĩte magĩtarũo mĩtwe yao, naguo ũguo nĩ ta kuuga andũ othe arĩa maahotaga kuumagara mathiĩ ita-inĩ;arĩa maatarirũo thĩinĩ wa mũhĩrĩga ũcio wa Reubeni-rĩ, maarĩ ngiri mĩrongo ĩna na ithathatũ na magana matano.Nacio njiaro cia ciana cia Simeoni igĩtarũo o ta ũrĩa mbarĩ ciacio, o na nyũmba cia maithe ma cio, ciatariĩ, o na ta ũrĩa marĩĩtwa ma arũme othe arĩa maakinyĩtie mĩaka mĩrongo ĩĩrĩ, na magakĩria hau, maatwaranĩte magĩtarũo mĩtwe yao, naguo ũguo nĩ ta kuuga andũ othe arĩa maahotaga kuumagara mathiĩ ita-inĩ;arĩa maatarirũo thĩinĩ wa mũhĩrĩga ũcio wa Simeoni-rĩ, maarĩ ngiri mĩrongo ĩtano na kenda, na magana matatũ.Nacio njiaro cia ciana cia Gadi igĩtarũo o ta ũrĩa mbarĩ ciacio, o na nyũmba cia maithe ma cio ciatariĩ, o na ta ũrĩa marĩĩtwa mao othe arĩa maakinyĩtie mĩaka mĩrongo ĩĩrĩ, na magakĩria hau, maatwaranĩte, naguo ũguo nĩ ta kuuga andũ othe arĩa maahotaga kuumagara mathiĩ ita-inĩ;arĩa maatarirũo thĩinĩ wa mũhĩrĩga ũcio wa Gadi-rĩ, maarĩ ngiri mĩrongo ĩna na ithano, na magana matandatũ ma mĩrongo ĩtano.Nacio njiaro cia ciana cia Juda igĩtarũo o ta ũrĩa mbarĩ ciacio, o na nyũmba cia maithe ma cio, ciatariĩ, o na ta ũrĩa marĩĩtwa mao othe arĩa maakinyĩtie mĩaka mĩrongo ĩĩrĩ, na magakĩria hau, maatwaranĩte, naguo ũguo nĩ ta kuuga andũ othe arĩa maahotaga kuumagara mathiĩ ita-inĩ;arĩa maatarirũo thĩinĩ wa mũhĩrĩga ũcio wa Juda-rĩ, maarĩ ngiri mĩrongo mũgwanja na inya, na magana matandatũ.Nacio njiaro cia ciana cia Isakaru igĩtarũo o ta ũrĩa mbarĩ ciacio, o na nyũmba cia maithe ma cio, ciatariĩ, o na ta ũrĩa marĩĩtwa mao othe arĩa maakinyĩtie mĩaka mĩrongo ĩĩrĩ, na magakĩria hau, maatwaranĩte, naguo ũguo nĩ ta kuuga andũ othe arĩa maahotaga kuumagara mathiĩ ita-inĩ;arĩa maatarirũo thĩinĩ wa mũhĩrĩga ũcio wa Isakaru-rĩ, maarĩ ngiri mĩrongo ĩtano na inya, na magana mana.Nacio njiaro cia ciana cia Zebuluni igĩtarũo o ta ũrĩa mbarĩ ciacio, o na nyũmba cia maithe ma cio, ciatariĩ, o na ta ũrĩa marĩĩtwa mao othe arĩa maakinyĩtie mĩaka mĩrongo ĩĩrĩ, na magakĩria hau, maatwaranĩte, naguo ũguo nĩ ta kuuga andũ othe arĩa maahotaga kuumagara mathiĩ ita-inĩ;arĩa maatarirũo thĩinĩ wa mũhĩrĩga ũcio wa Zebuluni-rĩ, maarĩ ngiri mĩrongo ĩtano na mũgwanja, na magana mana.Naho ha ũhoro wa ciana cia Jusufu-rĩ, njiaro cia ciana cia Efiraimu igĩtarũo o ta ũrĩa mbarĩ ciacio, o na nyũmba cia maithe ma cio, ciatariĩ, o na ta ũrĩa marĩĩtwa mao othe arĩa maakinyĩtie mĩaka mĩrongo ĩĩrĩ, na magakĩria hau, maatwaranĩte, naguo ũguo nĩ ta kuuga andũ othe arĩa maahotaga kuumagara mathiĩ ita-inĩarĩa maatarirũo thĩinĩ wa mũhĩrĩga ũcio wa Efiraimu-rĩ, maarĩ ngiri mĩrongo ĩna, na magana matano.Nacio njiaro cia ciana cia Manase igĩtarũo o ta ũrĩa mbarĩ ciacio, o na nyũmba cia maithe ma cio, ciatariĩ, o na ta ũrĩa marĩĩtwa mao othe arĩa maakinyĩtie mĩaka mĩrongo ĩĩrĩ, na magakĩria hau, maatwaranĩte, naguo ũguo nĩ ta kuuga andũ othe arĩa maahotaga kuumagara mathiĩ ita-inĩ;arĩa maatarirũo thĩinĩ wa mũhĩrĩga ũcio wa Manase-rĩ, maarĩ ngiri mĩrongo ĩtatũ na igĩrĩ, na magana merĩ.Nacio njiaro cia ciana cia Benjamini igĩtarũo o ta ũrĩa mbarĩ ciacio, o na nyũmba cia maithe ma cio, ciatariĩ, o na ta ũrĩa marĩĩtwa mao othe arĩa maakinyĩtie mĩaka mĩrongo ĩĩrĩ, na magakĩria hau, maatwaranĩte, naguo ũguo nĩ ta kuuga andũ othe arĩa maahotaga kuumagara mathiĩ ita-inĩ;arĩa maatarirũo thĩinĩ wa mũhĩrĩga ũcio wa Benjamini-rĩ, maarĩ ngiri mĩrongo ĩtatũ na ithano, na magana mana.Nacio njiaro cia ciana cia Dani igĩtarũo o ta ũrĩa mbarĩ ciacio, o na nyũmba cia maithe ma cio, ciatariĩ, o na ta ũrĩa marĩĩtwa mao othe arĩa maakinyĩtie mĩaka mĩrongo ĩĩrĩ, na magakĩria hau, maatwaranĩte, naguo ũguo nĩ ta kuuga andũ othe arĩa maahotaga kuumagara mathiĩ ita-inĩ;arĩa maatarirũo thĩinĩ wa mũhĩrĩga ũcio wa Dani-rĩ, maarĩ ngiri mĩrongo ĩtandatũ na igĩrĩ, na magana mũgwanja.Nacio njiaro cia ciana cia Asheri igĩtarũo o ta ũrĩa mbarĩ ciacio, o na nyũmba cia maithe ma cio, ciatariĩ, o na ta ũrĩa marĩĩtwa mao othe arĩa maakinyĩtie mĩaka mĩrongo ĩĩrĩ, na magakĩria hau, maatwaranĩte, naguo ũguo nĩ ta kuuga andũ othe arĩa maahotaga kuumagara mathiĩ ita-inĩ;arĩa maatarirũo thĩinĩ wa mũhĩrĩga ũcio wa Asheri-rĩ, maarĩ ngiri mĩrongo ĩna na ũmwe, na magana matano.Nacio njiaro cia ciana cia Nafitali igĩtarũo o ta ũrĩa mbarĩ ciacio o na nyũmba cia maithe ma cio ciatariĩ, o na ta ũrĩa marĩĩtwa mao othe arĩa maakinyĩtie mĩaka mĩrongo ĩĩrĩ, na magakĩria hau, maatwaranĩte, naguo ũguo nĩ ta kuuga andũ othe arĩa maahotaga kuumagara mathiĩ ita-inĩ;arĩa maatarirũo thĩinĩ wa mũhĩrĩga ũcio wa Nafitali-rĩ, maarĩ ngiri mĩrongo ĩtano na ithatũ, na magana mana.Acio nĩo andũ arĩa maatarirũo, o arĩa Musa na Haruni maatarire me hamwe na anene a andũ a Isiraeli ikũmi na erĩ; nao acio ĩkũmi na erĩ, mũndũ o mũndũ aathurĩtwo arũgamĩrĩre nyũmba ya ithe.Tondũ ũcio andũ othe arĩa maatarirũo thĩinĩ wa ciana cia Isiraeli, o ta ũrĩa nyũmba cia maithe mao ciatariĩ, arĩa maakinyĩtie mĩaka mĩrongo ĩĩrĩ o na magakĩria hau, naguo ũguo nĩ ta kuuga andũ othe a Isiraeli arĩa maahotaga kuumagara mathiĩ ita-inĩ,acio othe maatarirũo-rĩ, maarĩ ngiri magana matandatũ na ithatũ, na magana matano ma mĩrongo ĩtano.No rĩrĩ, Alawii o ta ũrĩa mũhĩrĩga wa maithe mao watariĩ, matiataranĩirio nao.Nĩ gũkorũo Jehova nĩaarĩirie Musa, akĩmwĩra atĩrĩ,No mũhĩrĩga wa Lawii wiki ũtegũrara, o na kana ũtuĩrie ũrĩa andũ aguo maigana thĩinĩ wa ciana cia Isiraeli;no Alawii acio ũkũmatua a kũroraga gĩikaro kĩa ũira magĩikarie kĩo kĩene, o na indo ciothe iria ciĩkĩrĩtwo kuo, o na indo iria ingĩ ciothe ciakĩo; nao nĩo megũtuĩka akuui a gĩikaro kĩu, o na indo ciothe iria irĩ kuo, na ningĩ nĩo marĩrutaga wĩra wa gũtungatĩra Jehova kũu thĩinĩ wakĩo, na no-o marĩambaga hema ciao megiritanĩtie na gĩikaro kĩu mĩena yothe.Na rĩrĩ, hĩndĩ ĩrĩa gĩikaro kĩu gĩgũtwarũo na mbere, Alawii acio nĩo marĩgĩakũraga, ningĩ hĩndĩ ĩrĩa gĩikaro kĩu gĩkũhandwo, Alawii acio nĩo marĩgĩakaga; na rĩrĩ, mũndũ wa mũhĩrĩga ũngĩ angĩgagĩkuhĩhĩria, nĩ kũũragwo akoragwo.Nacio ciana cia Isiraeli ikĩamba hema ciacio-rĩ, mũndũ o mũndũ aambage hema yake harĩa hathurĩtwo nĩ andũ ao, o kĩbebero-inĩ kĩao, o ta ũrĩa mbũtũ ciao ciikarĩte.No rĩrĩ; Alawii makaambaga hema ciao megiritanĩtie na gĩikaro kĩu kĩa ũira mĩena-inĩ yothe, nĩ getha hatikagĩe ũndũ wa gũtũma marakara ma Jehova maikũrũke makinye kĩrĩndĩ-inĩ gĩa ciana cia Isiraeli nao Alawii matũũre maikaragia wega gĩikaro kĩu kĩa ũira.Ũguo noguo ciana cia Isiraeli ciekire; o ta ũrĩa maũndũ mothe maatariĩ marĩa Musa aathĩtwo nĩ Jehova mekwo, ũguo noguo ciekire.Nake Jehova akĩarĩria Musa na Haruni, akĩmera atĩrĩ,Ciana cia Isiraeli, andũ othe, mũndũ o mũndũ nĩaambage hema yake kĩbebero-inĩ kĩa andũ ao o harĩa marũũri ma nyũmba cia maithe mao mahandĩtwo, makĩambage hema icio ciao irorete hema-inĩ-ĩo-ya-gũtũnganwo imĩrigicĩirie na mbarĩ ciothe.Nao arĩa mekwamba hema ciao mwena wa irathĩro nĩo a kĩbebero gĩa kĩraaro kĩa andũ a Juda, nao maciambe o ta ũrĩa mbũtũ ciao irũmanĩrĩire; nake ũrĩa ũgũtuĩka mũtongoria wa ciana cia Juda nĩ Nahashoni wa Aminadabu.Nayo mbũtũ yake, ya arĩa maatarirũo thĩinĩ wao, yarĩ andũ ngiri mĩrongo mũgwanja na inya, na magana matandatũ.Nao arĩa makaamba hema ciao mariganĩtie nao nĩ a mũhĩrĩga wa Isakaru, o na a mũhĩrĩga wa Zebuluni; nake ũrĩa ũgũtuĩka mũtongoria wa ciana cia Isakaru nĩ Nethaneli wa Zuaru;nayo mbũtũ yake ya arĩa maatarirũo thĩinĩ wao yarĩ andũ ngiri mĩrongo ĩtano na inya, na magana mana;nake ũrĩa ũgũtuĩka mũtongoria wa ciana cia Zebuluni nĩ Eliabu wa Heloni;nayo mbũtũ yake ya arĩa maatarirũo thĩinĩ wao yarĩ andũ ngiri mĩrongo ĩtano na mũgwanja na magana mana.Andũ othe arĩa maatarirũo a kĩraaro kĩu kĩa Juda magĩtuĩka ngiri igana rĩa mĩrongo ĩnana na ithathatũ, na magana mana, o ta ũrĩa mbũtũ ciao ciarũmanĩrĩire. Na hĩndĩ ya gũthiĩ-rĩ, acio nĩo marĩambaga kuumagara.Naguo mwena wa gũthini ũgũtuĩka wa kũhanda kĩbebero gĩa kĩraaro kĩa andũ a Reubeni o ta ũrĩa mbũtũ ciao irũmanĩrĩire nake; mũndũ ũrĩa ũgũtuĩka mũtongoria wa ciana icio cia Reubeni nĩ Elizuru wa Shedeuru.Nayo mbũtũ yake, ya arĩa maatarirũo thĩinĩ wao, yarĩ andũ ngiri mĩrongo ĩna na ithathatũ, na magana matano.Nao arĩa makaamba hema ciao mariganĩtie nao nĩ a mũhĩrĩga wa Simeoni, o na a mũhĩrĩga wa Gadi; nake ũrĩa ũgũtuĩka mũtongoria wa ciana cia Simeoni nĩ Shemueli wa Zurishadai;nayo mbũtũ yake ya arĩa maatarirũo thĩinĩ wao, yarĩ andũ ngiri mĩrongo ĩtano na kenda, na magana matatũ;nake ũrĩa ũgũtuĩka mũtongoria wa ciana cia Gadi nĩ Eliasafu wa Reueli;nayo mbũtũ yake, ya arĩa maatarirũo thĩinĩ wao yarĩ andũ ngiri mĩrongo ĩna na ithano na magana matandatũ ma mĩrongo ĩtano.Andũ othe arĩa maatarirũo a kĩraaro kĩu kĩa Reubeni magĩgĩtuĩka ngiri igana rĩmwe rĩa mĩrongo ĩtano na ĩmwe, na magana mana ma mĩrongo ĩtano, o ta ũrĩa mbũtũ ciao ciarũmanĩrĩire. Na hĩndĩ ya gũthiĩ-rĩ, nĩo makoima arĩa me mbere thutha.Ningĩ thutha wa acio nĩ hema-ya-gũtũnganwo ĩkamarũmĩrĩra ĩrĩ na andũ a kĩraaro kĩa Alawii marĩ gatagatĩ-inĩ ka andũ a iraaro iria ingĩ; o ta ũrĩa maikaraga maambĩte hema ciao kĩraaro-inĩ-rĩ, ũguo noguo makoimagara magĩthiĩ na mbere, mũndũ o mũndũ akindĩirie handũ hake kĩbebero-inĩ kĩa andũ ao.Na rĩrĩ, mwena wa ithũĩro ũgũtuĩka wa kĩbebero gĩa kĩraaro kĩa andũ a Efiraimu, o ta ũrĩa mbũtũ ciao irũmanĩrĩire; nake ũrĩa ũgũtuĩka mũtongoria wa ciana icio cia Efiraimu nĩ Elishama wa Amihudu.Nayo mbũtũ yake, ya arĩa maatarirũo thĩinĩ wao, yarĩ andũ ngiri mĩrongo ĩna, na magana matano.Nao arĩa makaamba hema ciao mariganĩtie nao nĩ a mũhĩrĩga wa Manase, o na a mũhĩrĩga wa Benjamini; nake ũrĩa ũgũtuĩka mũtongoria wa ciana cia Manase nĩ Gamalieli wa Pedazuru;nayo mbũtũ yake, ya arĩa maatarirũo thĩinĩ wao, yarĩ andũ ngiri mĩrongo ĩtatũ na igĩrĩ, na magana merĩ;nake ũrĩa ũgũtuĩka mũtongoria wa ciana cia Benjamini nĩ Abidani wa Gideoni;na mbũtũ yake, ya arĩa maatarirũo thĩinĩ wao, yarĩ andũ ngiri mĩrongo ĩtatũ na ithano, na magana mana.Andũ othe arĩa maatarirũo a kĩraaro kĩu kĩa Efiraimu magĩgĩtuĩka ngiri igana rĩmwe rĩa inyanya, na igana rĩmwe, o ta ũrĩa mbũtũ ciao ciarũmanĩrĩire. Nao nĩo a gatatũ riumagarĩro-inĩ.Na rĩrĩ, mwena wa gathigathini ũgũtuĩka wa kĩbebero gĩa kĩraaro kĩa andũ a Dani o ta ũrĩa mbũtũ ciao irũmanĩrĩire; nake ũrĩa ũgũtuĩka mũtongoria wa ciana icio cia Dani nĩ Ahiezeru wa Amishadai;nayo mbũtũ yake, ya arĩa maatarirũo thĩinĩ wao, yarĩ andũ ngiri mĩrongo ĩtandatũ na igĩrĩ, na magana mũgwanja.Nao arĩa makaamba hema ciao mariganĩtie nake nĩ a mũhĩrĩga wa Asheri, o na a mũhĩrĩga wa Nafitali; nake ũrĩa ũgũtuĩka mũtongoria wa ciana cia Asheri nĩ Pagieli wa Okirani;nayo mbũtũ yake, ya arĩa maatarirũo thĩinĩ wao, yarĩ andũ ngiri mĩro ngo ĩna na ĩmwe, na magana matano;nake ũrĩa ũgũtuĩka mũtongoria wa ciana cia Nafitali nĩ Ahira wa Enani;nayo mbũtũ yake, ya arĩa maatarirũo thĩinĩ wao, yarĩ andũ ngiri mĩrongo ĩtano na ithatũ, na magana mana.Andũ othe arĩa maatarirũo a kĩraaro kĩu kĩa Dani magĩgĩtuĩka ngiri igana rĩmwe rĩa mĩrongo ĩtano na mũgwanja, na magana matandatũ. Acio nĩo makarigia thutha riumagarĩro-inĩ, matwaranĩte na ibebero ciao.Acio nĩo andũ arĩa maatarirũo thĩinĩ wa ciana cia Isiraeli o ta ũrĩa nyũmba cia maithe mao ciatariĩ. Na rĩrĩ, arĩa othe maatarirũo o ta ũrĩa iraaro ciao na mbũtũ ciao ciatariĩ-rĩ, maarĩ ngiri magana matandatũ na ithatũ, na magana matano ma mĩrongo ĩtano.No rĩrĩ, Alawii matiataranĩirio na ciana icio ingĩ cia Isiraeli, o ta ũrĩa Jehova aathĩte Musa.Ũguo noguo ciana cia Isiraeli ciekire, o ta ũrĩa maũndũ mothe maatariĩ marĩa Jehova aathĩte Musa; ũguo noguo ciahandaga ibebero ciacio, ningĩ ũguo noguo ciagwataga rũgendo, mũndũ o mũndũ atwaranĩte na andũ a mũhĩrĩga wao o ta ũrĩa nyũmba cia maithe mao ciatariĩ.Na rĩrĩ, ici nĩcio njiaro cia Haruni na Musa, iria ciarĩ ho hĩndĩ ĩrĩa Jehova aarĩirie Musa kĩrĩma-inĩ gĩa Sinai.Maya nĩmo marĩĩtwa ma ariũ a Haruni: nĩ Nadabu wa irigithathi, na Abihu, na Eleazaru, o na Ithamaru.Macio nĩmo marĩĩtwa ma ariũ a Haruni, arĩa maarĩ athĩnjĩri-Ngai aitĩrĩrie maguta, o acio maamũrirũo magĩtherio nĩguo matungatage wĩra-inĩ ũcio wa athĩnjĩri-Ngai.Nao Nadabu na Abihu magĩkuĩra hau mbere ya Jehova, hĩndĩ ĩrĩa maatwarire mwaki wa handũ hangĩ mbere ya Jehova, kũu werũ-inĩ ũcio wa Sinai, na matiarĩ na ciana; tondũ ũcio Eleazaru na Ithamaru nĩo maakĩrutaga wĩra ũcio wa athĩnjĩri-Ngai, me hamwe na ithe wao Haruni.Nake Jehova akĩarĩria Musa akĩmwĩra atĩrĩ,Ta reharehe andũ a mũhĩrĩga wa Lawii ũmarũgamie mbere ya Haruni mũthĩnjĩri-Ngai, nĩ getha mamũtungatagĩre.Nao mamũtungatagĩre, o na matungatagĩre kĩrĩndĩ kĩu gĩothe, mbere ya hema-ya-gũtũnganwo, makĩruta wĩra ũkoniĩ gĩikaro kĩu kĩa Jehova.Nao mamenyagĩrĩre indo ciothe iria irĩ hema-inĩ-ya-gũtũnganwo thĩinĩ, na matungatagĩre ciana cia Isiraeli makĩruta wĩra ũkoniĩ gĩikaro kĩu kĩa Jehova.Alawii acio nĩmaamũrũo maneo Haruni na ariũ ake, makĩamũrũo maneo Haruni biũ mathurĩtwo thĩinĩ wa ciana cia Isiraeli.Nake Haruni, na ariũ ake, ũkĩmatue a gũtũũra marũmĩtie wĩra ũcio wao wa athĩnjĩri-Ngai; na mũndũ ũrĩa ũtarĩ mwamũrĩre wĩra ũcio angĩũthengerera nĩ kũũragwo akoragwo.Ningĩ Jehova akĩarĩria Musa, akĩmwĩra ũũ:Atĩrĩrĩ, niĩ nĩ niĩ ’thurĩte Alawii thĩinĩ wa ciana cia Isiraeli, ithenya rĩa marigithathi mothe, namo nĩmo ciana iria ciambaga kuuma nda cia manyina ma cio thĩinĩ wa ciana cia Isiraeli; Alawii-rĩ, nĩo megũtuĩka akwa kĩũmbe;nĩ gũkorũo marigithathi mothe nĩ makwa; nĩ ũndũ-rĩ, mũthenya ũrĩa ndahũrire marigithathi mothe ma bũrũri wa Misiri ngĩmoraga-rĩ, nĩguo ndeamũrĩire marigithathi mothe thĩinĩ wa Isiraeli, o na marĩ ma andũ, kana ma nyamũ; marigithathi macio-rĩ, marĩtuĩkaga makwa kĩũmbe. Niĩ nĩ niĩ Jehova.Nake Jehova akĩarĩria Musa o kũu werũ-inĩ wa Sinai, akĩmwĩra atĩrĩ,Tara ciana cia Lawii o ta ũrĩa nyũmba cia maithe ma cio itariĩ, o na ta ũrĩa mbarĩ ciacio itariĩ. Na rĩrĩ, andũ arĩa ũgũtara-rĩ, nĩ arũme othe, gwata o tũhĩĩ tũrĩa tũkinyĩtie mweri ũmwe na tũgakĩria hau.Nake Musa agĩkĩmatara, o ta ũrĩa erĩtwo nĩ Jehova; agĩgĩĩka o ta ũguo aathĩtwo.Nao ariũ a Lawii nĩo aya o ta ũrĩa marĩĩtwa mao maatariĩ, nĩ Gerishoni, na Kohathu, o na Merari.Namo maya nĩmo marĩĩtwa ma ariũ a Gerishoni o ta ũrĩa mbarĩ ciao ciatariĩ, Libini na Shimei.O nao ariũ a Kohathu o ta ũrĩa mbarĩ ciao ciatariĩ nĩ aya, Amuramu, na Iziharu, na Hebironi, o na Uzieli.Nao aya nĩo ariũ a Merari o ta ũrĩa mbarĩ ciao ciatariĩ, Mahali, na Mushi. Icio nĩcio mbarĩ cia Lawii o ta ũrĩa nyũmba cia maithe ma cio ciatariĩ.Na rĩrĩ, mbarĩ iria cioimire harĩ Gerishoni nĩ mbarĩ ya Alibini, o na mbarĩ ya Ashimei; icio nĩcio mbarĩ cia Agerishoni.Nao arĩa maatarirũo thĩinĩ wao, o ta ũrĩa arũme othe maaiganaga maatarũo, gwata o tũhĩĩ tũrĩa twakinyĩtie mweri ũmwe, o na tũgakĩria hau, andũ acio othe maatarirũo-rĩ, maarĩ ngiri mũgwanja na magana matano.Na rĩrĩ, mbarĩ cia Agerishoni ikaamba hema ciacio na thutha wa gĩikaro, mwena wa ithũĩro.Nake mũndũ ũrĩa ũgũtuĩka mũtongoria wa nyũmba ya maithe ma Agerishoni nĩ Eliasafu wa Laeli.Na wĩra ũrĩa ũgũtuĩka wa Agerishoni kĩũmbe wa hau hema-inĩ-ĩo-ya-gũtũnganwo, nĩ wa kũmenyerera gĩikaro kĩa Jehova, na Hema, na kĩandarũa kĩayo, na tama ũrĩa wa kweheheragio wa mũromo-inĩ wa hema-ya-gũtũnganwo,o na matama marĩa macunjuragio ma kũiriga nja ya gĩikaro, na tama wa kweheheragio wa mũromo-inĩ wa nja ya gĩikaro kĩu, o hau kĩgongona kĩrĩ, na kũmenyerera mĩhĩndo ĩrĩa ĩrutaga wĩra wa mĩthemba yothe hema-inĩ ĩo.Na rĩrĩ, mbarĩ iria cioimire harĩ Kohathu nĩ mbarĩ ya Aamuramu, na mbarĩ ya Aiziharu, na mbarĩ ya Ahebironi, o na mbarĩ ya Auzieli; icio nĩcio mbarĩ cia Akohathu.Thĩinĩ wa andũ acio-rĩ, arũme othe o ta ũrĩa maaiganaga magĩtarũo, gwata o tũhĩĩ tũrĩa twakinyĩtie mweri ũmwe na tũgakĩria hau, maarĩ ngiri inyanya na magana matandatũ a kũrutaga wĩra handũ harĩa haamũre.Na rĩrĩ, mbarĩ cia ariũ a Kothathu ĩkaamba hema ciacio mwena wa gũthini wa gĩikaro kĩu.Nake mũndũ ũrĩa ũgũtuĩka mũtongoria wa nyũmba ya maithe ma mbarĩ cia Kohathu nĩ Elizafani wa Uzieli.Naguo wĩra wao kĩũmbe ũgũtuĩka wa kũmenyerera ithandũkũ rĩa ũira, na metha, na mũtĩ wa kũigĩrĩrũo matawa, na igongona, na indo cia handũ harĩa haamũre iria irutagwo wĩra nacio gũgĩtungatĩrũo Jehova, na gĩtama kĩrĩa gĩa kũhakania, na marutage mawĩra mothe marĩa makoniĩ indo icioNake Eleazaru mũrũ wa Haruni mũthĩnjĩri-Ngai, nĩwe ũgũtuĩka mũtongoria wa atongoria acio angĩ a Alawii, o na atuĩke mũrori wa andũ acio me na wĩra wao kĩũmbe wa kũmenyerera handũ hau haamũre.Na rĩrĩ mbarĩ iria cioimire harĩ Merari nĩ mbarĩ ya Amahali, o na mbarĩ ya Amushi; icio nĩcio mbarĩ cia Merari.Nao arĩa maatarirũo thĩinĩ wao, o ta ũrĩa arũme othe maaiganaga maatarũo, gwata o tũhĩĩ tũrĩa twakinyĩtie mweri ũmwe, o na tũgakĩria hau, maarĩ ngiri ithathatũ na magana merĩ.Nake mũndũ ũrĩa watuĩkire mũtongoria wa nyũmba ya maithe ma mbarĩ cia Merari nĩ Zurieli wa Abihaili; andũ acio-rĩ, makaamba hema ciao mwena wa gathigathini wa gĩikaro kĩu.Naguo wĩra ũrĩa ariũ acio a Merari maamũrĩirũo marutage kĩũmbe nĩ kũmenyerera mbaũ cia gĩikaro, o na mĩgamba yakĩo, o na itugĩ ciakĩo hamwe na makinya ma cio, o na indo ciothe cia kũrutwo wĩra nacio cia gĩikaro kĩu, na marutage mawĩra marĩa makonainie nacio,o na mamenyagĩrĩre itugĩ iria ciirigĩte nja yakĩo, hamwe na makinya ma cio, o na higĩ ciacio, o na mĩhĩndo yacio.Na rĩrĩ, andũ arĩa makaamba hema ciao na mbere ya gĩikaro kĩu, mwena wa irathĩro, o hau mbere ya hema-ya-gũtũnganwo, o mwena ũcio ũrorete na kũu riũa rĩrathagĩra-rĩ, nĩ Musa me na Haruni na ciana ciake, nĩguo mamenyagĩrĩre maũndũ mothe ma handũ hau haamũre, o marĩa makoniĩ ciana cia Isiraeli; na mũndũ o na ũrĩkũ ũrĩa ũtaamũrĩirũo wĩra ũcio angĩũthengerera nĩ kũũragwo akoragwo.Na rĩrĩ, andũ arĩa othe maatarirũo a Alawii, o arĩa maatarirũo nĩ Musa na Haruni nĩ ũndũ wa ũrĩa maathirũo nĩ Jehova makĩĩrũo mamatare, o ta ũrĩa mbarĩ ciao ciatariĩ, o arũme othe gwata o tũhĩĩ tũrĩa twakinyĩtie mweri ũmwe na tũgakĩria hau, maarĩ ngiri mĩrongo ĩĩrĩ na igĩrĩ.Ningĩ Jehova agĩcoka akĩĩra Musa atĩrĩ, Ta tara marigithathi mothe ma arũme ma ciana cia Isiraeli, gwata o tũhĩĩ tũrĩa tũkinyĩtie mweri ũmwe na tũgakĩria hau; ũmatare makĩgwetagwo marĩĩtwa mao.No rĩrĩ, Alawii ũkũmaamũra matuĩke akwa (niĩ nĩ niĩ Jehova), ũkĩmaamũre ithenya rĩa marigithathi macio mothe me thĩinĩ wa ciana cia Isiraeli; o naguo ũhiũ wa Alawii ũwamũre ũikare ithenya rĩa marigithithi ma ũhiũ wothe wa ciana cia Isiraeli.Musa agĩgĩtara marigithathi mothe ma ciana cia Isiraeli, o ta ũrĩa Jehova aamwathĩte eke.Na rĩrĩ, marigithathi mothe ma arũme, o arĩa othe maatarirũo thĩinĩ wao, o ta ũrĩa marĩĩtwa mao maatwaranĩte, gwata o tũhĩĩ tũrĩa twakinyĩtie mweri ũmwe na tũgakĩria hau, maarĩ ngiri mĩrongo ĩĩrĩ na merĩ, na magana merĩ ma mĩrongo mũgwanja na matatũ.Ningĩ Jehova agĩkĩarĩria Musa, akĩmwĩra atĩrĩ,Oya Alawii ũmaamũre maikare ithenya rĩa marigithathi mothe ma ciana cia Isiraeli, o naguo ũhiũ wa Alawii ũikare ithenya rĩa ũhiũ wacio; Alawii nĩo megũtuĩka akwa; niĩ nĩ niĩ Jehova.Na rĩrĩ, ha ũhoro wa gũkũũra andũ acio a marigithathi magana merĩ ma mĩrongo mũgwanja na matatũ ma ciana cia Isiraeli, o arĩa maaingĩhire magĩkĩra ũrĩa Alawii maigana,wĩtĩrie mũtwe wa mũndũ o mũndũ cekeri ithano, o ta ũrĩa cekeri ya handũ harĩa haamũre ĩigana ĩgĩtarũo (nayo cekeri ĩo ĩiganaine na gera mĩrongo ĩĩrĩ);nacio cekeri icio cia gũkũũra acio akĩru, ũcihe Haruni na ariũ ake.Musa agĩgĩĩtia cekeri cia andũ acio maakĩrĩte makahĩtũka arĩa maakũũrirũo nĩ Alawii,agĩgĩciĩtia marigithathi ma ciana cia Isiraeli; igĩgĩtuĩka cekeri ngiri ĩmwe na magana matatũ ma mĩrongo ĩtandatũ na ithano, o ta ũrĩa cekeri cia handũ harĩa haamũre ciaiganaga igĩtarũo;nake Musa akĩhe Haruni na ariũ ake cekeri icio ciakũũrĩte andũ acio, o ta ũrĩa ũhoro wa Jehova, o ũcio Jehova aathĩte Musa, watariĩ.Ningĩ Jehova akĩarĩria Musa na Haruni, akĩmera atĩrĩ,Tarai ariũ a Kohathu thĩinĩ wa ciana cia Lawii, mũmenye ũrĩa maigana, mũmatare o ta ũrĩa mbarĩ ciao o na nyũmba cia maithe mao itariĩ,o arĩa makinyĩtie mĩaka mĩrongo ĩtatũ o na magakĩria hau, o nginya arĩa makinyĩtie mĩaka mĩrongo ĩtano, nao nĩo megũtuĩka atungati hema-inĩ-ya-gũtũnganwo.Na rĩrĩ, ũyũ nĩguo wĩra ũrĩa ũgũtuĩka wa ariũ acio a Kohathu hema-inĩ-ĩo-ya-gũtũnganwo ũkoniĩ indo iria nyamũre mũno;hĩndĩ ĩrĩa hema ĩgwakũrũo andũ mathiĩ-rĩ, Haruni arĩtonyaga hema thĩinĩ, marĩ na ariũ ake, marute gĩtama gĩa kũhakania kĩrĩa kĩrĩ mbere ya gĩikaro kĩu, mahumbĩre ithandũkũ rĩa ũira nakĩo;ningĩ igũrũ rĩakĩo maigĩrĩre gĩthii kĩa njũa cia pomboo, na macoke maare igũrũ rĩacio tama wa rangi wa bururu mũtheri. Thutha wa ũguo matonyie mĩtĩ ĩrĩa mĩraya yarĩo handũ hayo.O narĩo igũrũ rĩa metha ya mĩgate ĩrĩa ĩigagwo mbere ya Jehova maare tama wa rangi wa bururu, na macoke maige igũrũ rĩayo thani, na iciko, na mbakũri, o na ikobo cia gũita kĩrĩa gĩgũitwo; ningĩ mĩgate ĩrĩa ĩigagwo mbere ya Jehova hĩndĩ ciothe ĩigĩrĩrũo igũrũ rĩa metha ĩo;macoke maigĩrĩre igũrũ rĩacio tama wa rangi wa gakarakũ macihumbe naguo, ningĩ mahumbe tama ũcio na gĩthii kĩa njũa cia pomboo. Nayo mĩtĩ ĩrĩa mĩraya ya metha ĩo mamĩĩkĩre handũ hayo.Ningĩ moe tama wa rangi wa bururu, mahumbĩre mũtĩ wa kũigĩrĩrũo matawa marĩa mamũrĩkaga, na matawa maguo, na mwĩhato waguo, na thani cia mũrarĩ wa ndambĩ ciaguo, o na indo ciaguo ciothe iria ciĩkagĩrũo maguta, o iria marutaga wĩra waguo nacio;naguo mũtĩ ũcio o na indo ciaguo ciothe maũkũnje na gĩthii kĩa njũa cia pomboo, macoke maũigĩrĩre gĩkuui-inĩ ĩgũrũ.Narĩo igũrũ rĩa kĩgongona gĩa thahabu maare tama wa rangi wa bururu, maũhumbe na gĩthii kĩa njũa cia pomboo, macoke mekĩre mĩtĩ ĩrĩa mĩraya kĩgongona-inĩ kĩu handũ hayo.Ningĩ macoke moe indo ciothe iria irutagwo wĩra nacio, o iria irutagwo wĩra wa handũ harĩa haamũre nacio, maciĩkĩre tama-inĩ wa rangi wa bururu, macihumbe na gĩthii kĩa njũa cia pomboo maciigĩrĩre gĩkuui-inĩ igũrũ.Thutha wa ũguo marute mũhu kĩgongona-inĩ, macoke maare tama wa rangi wa zambarau igũrũ rĩakĩo,macoke maigĩrĩre indo ciakĩo ciothe igũrũ rĩakĩo, o iria marutaga wĩra nacio kĩgongona-inĩ kĩu; nacio nĩ ngĩo ciakĩo, na njibe ciakĩo cia mĩthece ĩtatũ, na ihakũri ciakĩo, o na mbakũri ciakĩo, naguo ũguo nĩ ta kuuga indo ciothe cia kĩgongona kĩu; macoke maare igũrũ rĩakĩo gĩthii kĩa njũa cia pomboo, ningĩ matonyie mĩtĩ ĩrĩa mĩraya yakĩo handũ hayo.Na rĩrĩ, Haruni na ariũ ake maarĩkia wĩra wao wothe wa kũhumba handũ hau haamũre, o na kũhumba indo ciothe cia handũ hau haamũre, o hĩndĩ ĩrĩa andũ othe maagwata gũthiĩ moima kĩraaro-inĩ, hĩndĩ ĩo ariũ a Kohathu magakuhĩhĩria makuue mĩrigo ĩo; no indo icio nyamũre cio nyene matigacihutia nĩguo matigakue. Indo icio nĩcio irĩkuuagwo nĩ ariũ a Kohathu wĩra-inĩ ũcio wa hema-ya-gũtũnganwo.Na rĩrĩ, Eleazaru wa Haruni, mũthĩnjĩri-Ngai, nĩwe ũrĩmenyagĩrĩra maguta marĩa mamũrĩkaga, na ũbumba ũrĩa ũnungaga wega, na mũtu ũrĩa ũrutagwo hĩndĩ ciothe, o na maguta marĩa maitanagĩrĩrio, ningĩ nĩwe ũrĩmenyagĩrĩra wega gĩikaro kĩu, na indo ciothe iria irĩ thĩinĩ wakĩo, na handũ hau haamũre, na indo ciothe ciaho.Nake Jehova akĩarĩria Musa na Haruni, akĩmera atĩrĩ,Menyererai mũtikanareke hagĩe kaũndũ ga kũninithia mũhĩrĩga wa mbarĩ ya Kohathu wehere harĩ Alawii;no rĩrĩ, mekagei ũũ: nĩguo matũũre muoyo matigakue hĩndĩ ĩrĩa megũkuhĩhĩria indo icio nyamũre mũno; Haruni na ariũ ake nĩo marĩtonyaga Hema ĩo thĩinĩ, makamathurĩre mũndũ o mũndũ wĩra wake, o na mũrigo wake ũrĩa egũkuua;no rĩrĩ, o ene matigatonya thĩinĩ kuona handũ hau haamũre o na hanini, nĩguo matigakue.Ningĩ Jehova akĩarĩria Musa, akĩmwĩra atĩrĩ,Tara ariũ a Gerishoni o nao, ũmenye ũrĩa maigana, ũmatare o ta ũrĩa nyũmba cia maithe mao itariĩ, o na ta ũrĩa mbarĩ ciao itariĩna rĩrĩ, arĩa ũgũtara nĩ arĩa makinyĩtie mĩaka mĩrongo ĩtatũ o na magakĩria hau, o nginya arĩa makinyĩtie mĩaka mĩrongo ĩtano; nao nĩo megũtuĩka atungati hema-inĩ-ĩo-ya-gũtũnganwo.Ũyũ nĩguo wĩra wa mbarĩ cia Agerishoni ũrĩa ũkoniĩ ũtungati wao, o na ũkuui mĩrigonĩo marĩkuuaga matama marĩa macunjuragio ma gĩikaro, na hema-ya-gũtũnganwo, na kĩandarũa kĩrĩa kĩmĩhumbagĩra, o na gĩthii kĩa njũa cia pomboo kĩrĩa kĩaragwo igũrũ rĩakĩo, o na gĩtama kĩrĩa gĩa kweheheragio kĩa mũromo-inĩ wa hema-ya-gũtũ-nganwo;o na makuuage matama marĩa macunjuragio ma kũiriga nja ya gĩikaro kĩu mĩena yothe, o na tama wa kweheheragio ũrĩa ũcunjuragio mũromo-inĩ wa nja ya gĩikaro kĩu hau kĩgongona kĩrĩ; ningĩ marĩkuuaga mĩhĩndo, o na indo ciothe iria irutagwo wĩra ũcio nacio, ningĩ mawĩra mothe marĩa makoniĩ indo icio-rĩ, no-o marĩmarutaga.Naguo wĩra o wothe ũrĩa Agerishoni marĩrutaga, o na ũngĩtuĩka nĩ wa gũkuua mĩrigo kana o mawĩra mothe marĩa marĩruta-rĩ, Haruni na ariũ ake nĩo marĩathanaga maũndũ-inĩ macio mothe; inyuĩ nĩ inyuĩ mũrĩonanagĩrĩria mũrigo ũrĩa mũndũ o mũndũ egũkuua.Ũcio nĩguo wĩra ũrĩa ũrĩrutagwo nĩ mbarĩ cia ariũ a Agerishoni hema-inĩ-ya-gũtũnganwo; nake Ithamaru wa Haruni mũthĩnjĩri-Ngai, nĩwe ũrĩmaroraga makĩruta mawĩra mao.Naho ha ũhoro wa ariũ a Merari, ũmatare o ta ũrĩa mbarĩ ciao, o na nyũmba cia maithe mao, itariĩ;nao arĩa ũgũtara nĩ arĩa makinyĩtie mĩaka mĩrongo ĩtatũ, o na magakĩria hau, o nginya arĩa makinyĩtie mĩaka mĩrongo ĩtano, nao nĩo megũtuĩka atungati hema-inĩ-ya-gũtũnganwo.Naguo ũyũ nĩguo watho wa mĩrigo ĩrĩa andũ acio marĩkuuaga wĩra-inĩ wothe ũrĩa marĩrutaga hema-inĩ-ya-gũtũnganwo; marĩkuuaga mbaũ cia gĩikaro, na mĩgamba yakĩo, o na itugĩ ciakĩo hamwe na makinya ma cio;na itugĩ iria ciirigĩte nja yakĩo, hamwe na makinya ma cio, na higĩ ciacio ciothe; na marĩrutaga wĩra wothe ũrĩa ũkoniĩ indo icio; na mũkĩonia mũndũ o mũndũ mũrigo wake-rĩ, mũtarage indo icio mũgĩcigwetaga marĩĩtwa.Ũcio nĩguo wĩra ũrĩa mbarĩ cia ariũ a Merari marĩrutaga o ta ũrĩa mawĩra mao mothe matariĩ kũu hema-inĩ-ya-gũtũnganwo, na marĩroragwo nĩ Ithamaru wa Haruni, mũthĩnjĩri-Ngai, makĩmaruta.Musa na Haruni o na anene a kĩrĩndĩ kĩu, magĩgĩtara ariũ a Kohathu o ta ũrĩa mbarĩ ciao, o na nyũmba cia maithe mao, ciatariĩ,marutĩtie arĩa maakinyĩtie mĩaka mĩrongo ĩtatũ, na magakĩria hau, o nginya arĩa maakinyĩtie mĩaka mĩrongo ĩtano, o arĩa maarĩ a gũtungata wĩra-inĩ ũcio wa hema-ya-gũtũnganwo,nao arĩa maatarirũo o ta ũrĩa mbarĩ ciao ciatariĩ, maarĩ ngiri igĩrĩ, na magana mũgwanja ma mĩrongo ĩtano.Acio nĩo andũ arĩa maatarirũo thĩinĩ wa mbarĩ cia Akohathu nĩ Musa na Haruni, o ta ũrĩa Jehova aathĩte Musa eke; nao othe maarĩ a gũtungata wĩra-inĩ ũcio wa hema-ya-gũtũnganwo.Nao arĩa maatarirũo thĩinĩ wa ariũ a Gerishoni, o ta ũrĩa mbarĩ ciao, o na nyũmba cia maithe mao, ciatariĩ,marutĩtie arĩa maakinyĩtie mĩaka mĩrongo ĩtatũ na magakĩria hau, o nginya arĩa maakinyĩtie mĩaka mĩrongo ĩtano, o arĩa maarĩ a gũtungata wĩra-inĩ ũcio wa hema-ya-gũtũnganwo-rĩ,acio othe maatarirũo o ta ũrĩa mbarĩ ciao, o na nyũmba cia maithe mao, ciatariĩ-rĩ, maarĩ ngiri igĩrĩ na magana matandatũ ma mĩrongo ĩtatũ.Acio nĩo andũ arĩa maatarirũo thĩinĩ wa mbarĩ cia ariũ a Gerishoni nĩ Musa na Haruni, o ta ũrĩa Jehova aathĩte Musa eke, nao othe maarĩ a gũtungata wĩra-inĩ ũcio wa hema-ya-gũtũnganwo.Nao arĩa maatarirũo a mbarĩ cia ariũ a Merari o ta ũrĩa mbarĩ ciao, o na nyũmba cia maithe mao ciatariĩ,marutĩtie arĩa maakinyĩtie mĩaka mĩrongo ĩtatũ na magakĩria hau, o nginya arĩa maakinyĩtie mĩaka mĩrongo ĩtano, o arĩa maarĩ a gũtungata wĩra-inĩ ũcio wa hema-ya-gũtũnganwo-rĩ,acio othe maatarirũo thĩinĩ wao o ta ũrĩa mbarĩ ciao ciatariĩ, maarĩ ngiri ithatũ na magana merĩ.Acio nĩo andũ arĩa maatarirũo a mbarĩ cia ariũ a Merari, o arĩa Musa na Haruni maatarire, o ta ũrĩa Jehova aathĩte Musa eke.Nao acio othe maatarirũo thĩinĩ wa Alawii, o arĩa Musa na Haruni, o na atongoria, a Isiraeli maatarire, o ta ũrĩa mbarĩ ciao, o na nyũmba cia maithe mao, ciatariĩ,marutĩtie arĩa maakinyĩtie mĩaka mĩrongo ĩtatũ, o na magakĩria hau, o nginya arĩa maakinyĩtie mĩaka mĩrongo ĩtano, o arĩa maarĩ a gũtungata mawĩra-inĩ macio, o na a gũkuuaga mĩrigo hema-inĩ-ya-gũtũnganwo,acio othe maatarirũo thĩinĩ wao-rĩ, maarĩ ngiri inyanya, na magana matano ma mĩrongo ĩnana.Andũ acio maatarirũo nĩ Musa, o ta ũrĩa Jehova aamwathĩte eke, mũndũ o mũndũ agĩtarũo o ta ũrĩa wĩra wake watariĩ, o na ta ũrĩa mũrigo wake watariĩ. Ũguo nĩguo maatarirũo, o ta ũrĩa Jehova aathĩte Musa gwĩkwo.Nake Jehova akĩarĩria Musa, akĩmwĩra atĩrĩ,Atha ciana cia Isiraeli, ũciĩre cieherie kĩraaro-inĩ gĩacio mũndũ o wothe ũrĩa ũrũarĩte mangũ, na mũndũ o wothe wĩ na handũ hekuura, o na mũndũ o wothe ũrĩa ũgwatĩtio thahu nĩ kĩimba;acio othe mũmoimie na kũu nja ya kĩraaro, o na marĩ arũme kana andũ-a-nja, mũmaige handũ gĩthaka-inĩ na kũu mbarĩ ĩrĩa ĩngĩ ya kĩraaro kĩanyu; nĩguo matikagwatie kĩraaro kĩao thahu, o kũu ndũũranagia na inyuĩ.Nacio ciana cia Isiraeli igĩĩka o ta ũguo, ikĩmathengia ikĩmaiga handũ na kũu gĩthaka-inĩ mbarĩ ĩrĩa ĩngĩ ya kĩraaro gĩacio. O ta ũrĩa Jehova erire Musa gwĩkwo, ũguo noguo ciana cia Isiraeli ciekire.Ningĩ Jehova akĩarĩria Musa, akĩmwĩra atĩrĩ,Aria na ciana cia Isiraeli ũciĩre atĩrĩ, Hĩndĩ ĩrĩa mũndũ mũrũme, o na kana mũndũ-wa-nja, angĩĩhia wĩhia o na ũrĩkũ wa maũndũ moru marĩa mekagwo nĩ andũ makĩagarara watho wa Jehova, nake onwo atĩ ti-itherũ nĩ mũhĩtia-rĩ,andũ acio nĩmakoimbũra rĩĩhia rĩrĩa mehĩtie; nake mũndũ ũrĩa wĩhĩtie arĩhe thirĩ wa wĩhia ũcio, ũthire biũ, na awongerere gĩcunjĩ kĩngĩ gĩa gatano anengere mũndũ ũcio ehĩtie.No rĩrĩ, mũndũ ũcio wĩhĩtio angĩkorũo nĩakuĩte na hakaaga mũndũ wa nyũmba yao ũrĩa ũngĩnengerũo kĩndũ kĩu kĩa irĩhi rĩa ũũru ũcio ekĩtwo, kĩndũ kĩu kĩrutĩtwo nĩgĩtuĩke kĩa Jehova, kĩheo mũthĩnjĩri-Ngai, hamwe na ndũrũme ya horohio ĩrĩa ĩkũmũhoroheria ũũru ũcio ekĩte.Ningĩ kĩndũ o gĩothe kĩa igongona rĩa kũiyũkio na igũrũ thĩinĩ wa indo iria nyamũre cia ciana cia Isiraeli kĩrĩa gĩtwarĩirũo mũthĩnjĩri-Ngai-rĩ, gĩgatuĩka gĩake.Ningĩ indo ciothe iria mũndũ aamũraga cia kũruta, igatuĩka ciake; kĩrĩa gĩothe mũndũ o na ũrĩkũ angĩhe mũthĩnjĩri-Ngai, nĩ gĩake.Ningĩ Jehova akĩarĩria Musa, akĩmwĩra atĩrĩ,Aria na ciana cia Isiraeli, ũciĩre atĩrĩ, Mũka wa mũndũ o na ũrĩkũ angĩthiĩ wogomo, ahĩtie, eke mũthuriwe ũũru,mũndũ ũngĩ akome nake marĩ ũtharia, naguo ũndũ ũcio ũhithwo mũthuriwe, ũndũ ũcio ũngĩikara ũtamenyekete, o na harĩa mũndũ-wa-nja ũcio agwatĩtio thahu nĩguo, na haage mũira wa kũmuumbũra, na akĩaga gũkorererũo agĩĩka ũndũ ũcio-rĩ,mũthuriwe angĩgwatwo nĩ ũiru, aiguĩre mũtumia wake ũiru nake akorũo hihi nĩethahĩtie; kana mũthuriwe agwatwo nĩ ũiru, aiguĩre mũtumia wake ũiru na hihi akorũo atethahĩtiemũndũ mũrũme ũcio nĩatware mũka harĩ mũthĩnjĩri-Ngai, na atware kĩndũ gĩake gĩa kũrutwo igongona, nakĩo nĩ gĩcunjĩ gĩa ĩkũmi kĩa eba ng’ima ya mũtu wa cairi; no rĩrĩ, ndakanaũitĩrĩrie maguta igũrũ, kana awĩkĩre ubani, nĩ ũndũ mũtu ũcio nĩguo ũrutĩtwo wa igongona rĩkoniĩ ũiru, ningĩ mũtu ũcio ũrutĩtwo nĩguo kĩririkania kĩa rĩĩhia, na nĩ wa gũtũma ũndũ ũcio mũũru ũririkanwo.Mũthĩnjĩri-Ngai agĩtwaratware mũndũ-wa-nja ũcio amũrũgamie mbere ya Jehova;ningĩ atahe maĩ marĩa maamũrĩirũo wĩra wa Ngai na nyũngũ ya rĩũmba, acoke ahakũre rũkũngũ rũrĩa rũrĩ hau thĩ gĩikaro-inĩ, arũĩkĩre maĩ-inĩ macio:ningĩ mũthĩnjĩri-Ngai arũgamie mũka ũcio mbere ya Jehova, amuohorithie njuĩrĩ ya mũtwe ĩikare ĩtohetwo, acoke amwĩkĩre mũtu ũcio ũrutĩtwo nĩ ũndũ wa kũririkania ũhoro wa rĩĩhia moko-inĩ make, naguo nĩ mũtu ũrĩa ũrutĩtwo wa igongona rĩa ũiru; na mũthĩnjĩri-Ngai akorũo anyitĩte na guoko maĩ macio ma ũrũrũ, o macio marehithagie kĩrumi;nake mũthĩnjĩri-Ngai atũme ethũũrithie maĩ macio, akĩmwĩra ũũ: Kũngĩkorũo wee, ũtuĩkĩte wa gwathĩka nĩ mũthuriguo, ndũrĩ wakoma na mũndũ ũngĩ, kana ũgĩthiĩ wogomo ũgĩĩka maũndũ ma waganu-rĩ, maĩ maya ma ũrũrũ, o maya marehithagie kĩrumi, maroaga gũkũreherere ũũru.No rĩrĩ, wee, ũtuĩkĩte wa gwathĩka nĩ mũthuriguo, ũngĩkorũo nĩũthiĩte wogomo, ũgeka maũndũ ma waganu, na ũgakoma na mũndũ ũngĩ ũtarĩ mũthuriguo-rĩ,(hĩndĩ ĩo mũthĩnjĩri-Ngai atũme mũndũ-wa-nja ũcio ethũũrithie maĩ macio, ehĩte o kwĩhĩta, ningĩ mũthĩnjĩri-Ngai acoke ere mũndũ-wa-nja ũcio ũũ:) Atĩrĩrĩ, Jehova arotũma ũgwatwo nĩ kĩrumi kĩa ũguo wĩhĩtĩte, agĩtũme kĩero gĩaku kĩonje, o na nda yaku ĩimbe, ũkĩonagwo nĩ andũ anyu;namo maĩ maya marehithagie kĩrumi nĩmegũtonya kũu mũkonyo-inĩ waku, matũme nda yaku ĩimbe na kĩero gĩaku kĩonje; nake mũndũ-wa-nja ũcio acoke oige atĩrĩ, Kũrotuĩka o ta ũguo, kũrotuĩka o ta ũguo.Nake mũthĩnjĩri-Ngai aandĩke irumi icio ibuku-inĩ, acoke acitobokie maĩ-inĩ macio ma ũrũrũ ikundane namo:ningĩ acoke atũme mũndũ-wa-nja ũcio anyue maĩ macio ma ũrũrũ marehithagie kĩrumi, namo maĩ macio marehithagie kĩrumi matonye nda yake, makarũrĩre kuo.Nake mũthĩnjĩri-Ngai oe mũtu ũcio ũrutĩtwo wa igongona rĩa ũiru, aũrute moko-inĩ ma mũndũ-wa-nja ũcio, aũthũngũthĩrie mbere ya Jehova, aũtware kĩgongona-inĩ;ningĩ mũthĩnjĩri-Ngai ũcio arũme rũhĩ rũgima rũa mũtu ũcio ũrutĩtwo igongona ũtuĩke kĩririkania kĩa rĩĩhia, aũcinĩre kĩgongona-inĩ igũrũ, acoke anyuithie mũndũ-wa-nja ũcio maĩ macio.Na rĩrĩ, aarĩkia kũnyuithia mũndũ-wa-nja ũcio maĩ macio-rĩ, nĩgũgakinya atĩrĩ, atĩ mũndũ-wa-nja ũcio angĩkorũo nĩagwatĩtio thahu, na ageka mũthuriwe ũũru, maĩ macio marehithagie kĩrumi-rĩ, magatonya nda yake, makarũrĩre kuo, nayo nda yake ĩimbe, o nakĩo kĩero gĩake kĩonje; nake mũndũ-wa-nja ũcio agĩtũũre agwatĩtwo nĩ kĩrumi akĩonagwo nĩ andũ ao.Na rĩrĩ, mũndũ-wa-nja ũcio angĩkorũo atagwatĩtio thahu, na akorũo nĩ mũthingu, ndakona ũũru o na ũrĩkũ, no nĩarĩgĩaga na ihu agaciara.Ũcio nĩguo watho wa ũiru, hĩndĩ ĩrĩa mũndũ-wa-nja ũrĩa ũtuĩkĩte wa gwathĩka nĩ mũthuriwe angĩthiĩ wogomo, agwatio thahu;kana hĩndĩ ĩrĩa mũndũ mũrũme angĩigua ũiru na ngoro yake, na aiguĩre mũka ũiru; hĩndĩ ĩo nĩyo agatwara mũka, akamũrũgamie mbere ya Jehova, nake mũthĩnjĩri-Ngai eke maũndũ mothe ma watho ũcio.Nake mũndũ mũrũme ũcio aikare ta ehereirio ũũru ũcio wothe, nake mũndũ-wa-nja ũcio we mwene acokererũo nĩ ũũru wake.Nake Jehova akĩarĩria Musa, akĩmwĩra atĩrĩ,Arĩria ciana cia Isiraeli, ũciĩre ũũ: Hĩndĩ ĩrĩa mũndũ mũrũme, o na kana mũndũ-wa-nja, ekwĩhĩta mwĩhĩtwa wa kwĩamũra, o mwĩhĩtwa wa gwĩtua Mũnaziri, eamũrĩre Jehova,mũndũ ũcio nĩehinge kũnyua ndibei, na kĩrĩa gĩothe gĩtũmaga mũndũ arĩwo; ndakananyue thiki ya ndibei, kana thiki ya kĩndũ kĩngĩ kĩrĩa gĩtũmaga mũndũ arĩwo, kana anyue kĩndũ o na kĩrĩkũ gĩthondeketwo na thabibu, kana arĩe thabibu njĩthĩ, kana ciũmithĩtio.Matukũ mothe marĩa agaikara eamũrĩte-rĩ, ndakarĩaga kĩndũ o na kĩ kĩa mũthabibu, kwarũma hĩndĩ iria irĩ thĩinĩ wacio, o nginya gĩkoni kĩrĩa kĩa igũrũ.Matukũ mothe marĩa eamũrĩte nĩ ũndũ wa mwĩhĩtwa ũcio wake, ndakahutio na rũenji mũtwe; agaikara e mwamũre, na njuĩrĩ cia mũtwe wake irekwo iraihe, o nginya hĩndĩ ĩrĩa matukũ ma mwĩhĩtwa ũcio makahinga, o marĩa eamũrĩire Jehova.Na ningĩ matukũ mothe marĩa agaikara e mwamũrĩre Jehova ndakanathengerere kĩimba.Ndakanegwatie thahu na ithe, kana nyina, kana mũrũ wa nyina, kana mwarĩ wa nyina, mangĩkua; nĩ ũndũ kwĩamũra kũu eamũrĩire Ngai nĩekuonwo nakuo mũtwe.Matukũ mothe marĩa eamũrĩte arĩikaraga e mwamũrĩre Jehova.Na rĩrĩ, mũndũ o na ũrĩkũ angĩkuĩra harĩ we na mbũkĩrĩra, nake egwatie thahu mũtwe wake o ũkĩonanagia atĩ nĩ mwamũre-rĩ, no mũhaka akenjwo mũtwe aahingia matukũ mũgwanja, nĩ ũndũ nĩguo mũthenya wake wa gwĩtheria.Naguo mũthenya wa ĩnana atware ndirahũgĩ igĩrĩ, kana tũtutura twĩrĩ tũtarĩ tũkũrũ harĩ mũthĩnjĩri-Ngai o hau mũromo-inĩ wa hema-ya-gũtũnganwo;nake mũthĩnjĩri-Ngai arute ĩmwe, ĩtuĩke ya igongona rĩa mehia, nayo ĩrĩa ĩngĩ ĩtuĩke ya ihaki rĩa njino, akĩmũhoroherie nĩ ũndũ wa rĩĩhia rĩu ehĩtie akĩhutia kĩimba; nake mũndũ ũcio mũthenya o ro ũcio acoke aamũrĩre Jehova mũtwe wake rĩngĩ.Acoke eamũrĩre Jehova matukũ o ro macio maarĩ ma kwĩamũra na arute gatũrũme gatakĩrĩtie mwaka ũmwe, ka igongona rĩa ihĩtia; no rĩrĩ, matukũ marĩa ma mbere nĩmagateo, nĩ ũndũ kwĩamũra gwake kwa mbere nĩkwagwatirio thahu.Naguo watho wa Mũnaziri, hĩndĩ ĩrĩa matukũ make ma kwĩamũra maahinga, nĩ ũyũ; nĩ gũtwarũo agatwarũo mũromo-inĩ wa hema-ya-gũtũnganwo,arute indo ciake iria ekũrutĩra Jehova, nacio nĩ gatũrũme gatakĩrĩtie mwaka ũmwe, gatarĩ na kaũũgũ, gatuĩke ka ihaki rĩa njino, o kamwatĩ gatakĩrĩtie mwaka ũmwe, gatarĩ na kaũũgũ, gatuĩke ka igongona rĩa mehia, o na ndũrũme ĩmwe ĩtarĩ na kaũũgũ, ĩtuĩke ya igongona rĩa ũiguano,hamwe na gĩkabu kĩgima kĩa mĩgate ĩtarĩ mĩimbie, o na tũmĩgate twa mũtu mwega mũhinyu ũkimanĩtio na maguta, na tũmĩgate tũngĩ tũhũthũ tũtarĩ tũimbie tũhake maguta, hamwe na ihaki rĩa mũtu, o na indo iria irutagwo cia kũnyuwo.Nake mũthĩnjĩri-Ngai agĩciige mbere ya Jehova, acoke arute igongona rĩa mũndũ ũcio rĩa mehia, o na ihaki rĩake rĩa njino;ningĩ arute ndũrũme ĩo, hamwe na gĩkabu kĩu kĩa mĩgate ĩtarĩ mĩimbie, ituĩke magongona ma Jehova ma ũiguano; ningĩ mũthĩnjĩri-Ngai acoke arute ihaki rĩu rĩa mũtu, o na indo iria irutagwo cia kũnyuwo.Nake Mũnaziri ũcio enjerũo mũtwe ũcio wonanagia atĩ nĩeamũrĩte hau mũromo-inĩ wa hema-ya-gũtũnganwo, acoke oe njuĩrĩ cia mũtwe wake ũcio wonanagia atĩ nĩeamũrĩte, aciikie mwaki-inĩ ũrĩa ũrĩ ruungu rũa indo icio cia magongona ma ũiguano.Ningĩ mũthĩnjĩri-Ngai oe guoko kwa ndũrũme ĩo gwĩ kũruge, na mũgate ũtarĩ mũimbie ũrutĩtwo gĩkabu-inĩ kĩu, na kamũgate kangĩ kahũthũ, aciĩkĩre guoko-inĩ kwa Mũnaziri ũcio aarĩkia kwenjwo mũtwe ũcio wonanagia atĩ nĩeamũrĩte.Nake mũthĩnjĩri-Ngai acithũngũthie ituĩke igongona rĩa gũthũngũthĩrio mbere ya Jehova; indo icio nĩciamũrĩirũo mũthĩnjĩri-Ngai, irĩ hamwe na gĩthũri kĩrĩa gĩthũngũthagio, o na kĩero kĩrĩa kĩiyũkagio na igũrũ. Thutha wa ũguo Mũnaziri ũcio aahota gũcoka kũnyua ndibei.Ũcio nĩguo watho ũrĩa ũkoniĩ Mũnaziri ũcio ũkwĩhĩta mwĩhĩtwa, o na ũkoniĩ kĩndũ kĩrĩa ekũrutĩra Jehova nĩ ũndũ wa ũrĩa eamũrĩte, hamwe na indo iria ingĩ angĩhota kuona cia kũruta. O ta ũrĩa mwĩhĩtwa wake ũrĩa ehĩtĩte ũtariĩ-rĩ, ũguo noguo aagĩrĩirũo nĩ gwĩka o ta ũrĩa watho wa kwĩamũra kũu gwake ũtariĩ.Ningĩ Jehova akĩarĩria Musa, akĩmwĩra atĩrĩ,Arĩria Haruni na ariũ ake, ũmere ũũ: Ciugo iria mũkoigaga hĩndĩ ĩrĩa mũkũrathima ciana cia Isiraeli nĩ ici,Jehova arokũrathima, na akũmenyagĩrĩre;Jehova arotũma ũthiũ wake ũkwarĩre, na agũkinyagĩrie wega wake;Jehova arogũtiirĩra gĩthiithi gĩake, na atũme ũgĩage na thayũ.Ũguo nĩguo marĩgwetagĩra ciana cia Isiraeli rĩĩtwa rĩakwa, na niĩ nĩndĩrĩcirathimaga.Na gũgĩkinya atĩrĩ, atĩ mũthenya ũrĩa Musa aarĩkirie kũhanda gĩikaro kĩu, na gũgĩitĩrĩria maguta, agĩkĩamũra agĩgĩtheria, hamwe na indo ciakĩo ciothe cia gwĩkĩrũo thĩinĩ wakĩo, o na kĩgongona, na indo ciakĩo ciothe, aakĩrĩkia gũitĩrĩria indo icio ciothe maguta agĩciamũra agĩcitheria-rĩ,atongoria a Isiraeli, arĩa maarĩ anene a nyũmba cia maithe mao, magĩtwara indo ciao cia kũrutĩrũo Jehova; nao nĩo maarĩ atongoria a mĩhĩrĩga ya Isiraeli, o acio maaroraga arĩa maatarirũo;magĩgĩtwara indo ciao cia kũrutwo mbere ya Jehova, nacio ciarĩ ngari ithathatũ ihumbĩtwo na ciandarũa igũrũ, o na ndegwa ikũmi na igĩrĩ; nayo ngari o ĩmwe ĩmwe ĩkĩrutwo nĩ anene erĩ erĩ, nayo ndegwa o ĩmwe ĩmwe ĩkĩrutwo nĩ mũnene ũmwe magĩgĩcitwara magĩciiga hau mbere ya gĩikaro.Nake Jehova akĩarĩria Musa, akĩmwĩra atĩrĩ,Oya indo icio marutĩte, nĩ getha ituĩke cia kũrutaga wĩra wa hema-ya-gũtũnganwo, ũcoke ũcinengere Alawii, ũmagayanie o ta ũrĩa wĩra wao ũtariĩ.Musa agĩkĩoya ngari ĩcio, o na ndegwa, agĩcinengera Alawii.Ngari igĩrĩ, o na ng’ombe inya-rĩ, akĩnengera ariũ a Gerishoni, o ta ũrĩa wĩra wao watariĩ,nacio ngari inya, o na ndegwa inyanya, akĩnengera ariũ a Merari o ta ũrĩa mawĩra mao maatariĩ marĩa maarutaga makĩroragwo nĩ Ithamaru wa Haruni, mũthĩnjĩri-Ngai.No rĩrĩ, ariũ a Kohathu ndaigana kũmahe kĩndũ o na kĩmwe, nĩ ũndũ wĩra wao warĩ wa handũ harĩa haamũre, na indo ciaho ciarĩ o cia gũkuuagwo na ciande ciao.Ningĩ atongoria acio makĩruta indo ciao cia kwamũra kĩgongona, gĩtherio nacio, o mũthenya ũcio gĩaitĩrĩirio maguta; anene acio magĩgĩtwara indo ciao magĩciiga o ro hau mbere ya kĩgongona kĩu.Jehova agĩkĩĩra Musa atĩrĩ, Indo ciao iria mekũndutĩra-rĩ, nĩmacirute o mũndũ mũthenya wake, ituĩke cia kwamũra kĩgongona gĩtherio.Na rĩrĩ, mũndũ ũrĩa wakĩrutire indo ciake mũthenya wa mbere nĩ Nahashoni wa Aminadabu, wa mũhĩrĩga wa Juda;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ cekeri igana rĩa mĩrongo ĩtatũ gĩgĩthimwo, na mbakũri ya betha ya cekeri mĩrongo mũgwanja, o ta ũrĩa cekeri ya handũ harĩa haamũre yaiganaga ĩgĩthimwo; nacio cierĩ ciaiyũrĩte mũtu mũhinyu mũno ũtukanĩtio na maguta, ũtuĩke ihaki rĩa mũtu;na gĩciko kĩmwe gĩa thahabu gĩa cekeri ikũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke igongona rĩa mehia;nacio indo cia kũrutwo ikoniĩ magongona ma ũiguano ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Nahishoni wa Aminadabu.Naguo mũthenya wa kerĩ Nethaneli wa Zuaru, mũtongoria wa mũhĩrĩga wa Isakaru, akĩruta indo ciake;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ cekeri igana rĩa mĩrongo ĩtatũ gĩgĩthimwo, na mbakũri ya betha ya cekeri mĩrongo mũgwanja o ta ũrĩa cekeri ya handũ harĩa haamũre yaiganaga ĩgĩthimwo; nacio cierĩ ciaiyũrĩte mũtu mũhinyu mũno ũtukanĩtio na maguta, ũtuĩke ihaki rĩa mũtu;na gĩcĩko kĩmwe gĩa thahabu gĩa cekeri ikũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke igongona rĩa mehia;nacio indo cia kũrutwo ikoniĩ magongona ma ũiguano ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Nethaneli wa Zuaru.Naguo mũthenya wa gatatũ Eliabu wa Heloni, mũtongoria wa ciana cia Zebuluni, akĩruta indo ciake;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ cekeri igana rĩa mĩrongo ĩtatũ gĩgĩthimwo, na mbakũri ya betha ya cekeri mĩrongo mũgwanja, o ta ũrĩa cekeri ya handũ harĩa haamũre yaiganaga ĩgĩthimwo; nacio cierĩ ciaiyũrĩte mũtu mũhinyu mũno ũtukanĩtio na maguta, ũtuĩke ihaki rĩa mũtu;na gĩciko kĩmwe gĩa thahabu gĩa cekeri ikũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke igongona rĩa mehia;nacio indo cia kũrutwo ikoniĩ magongona ma ũiguano ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Eliabu wa Heloni.Naguo mũthenya wa kana Elizuru wa Shedeuru, mũtongoria wa ciana cia Reubeni, akĩruta indo ciake;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ cekeri igana rĩa mĩrongo ĩtatũ gĩgĩthimwo; na mbakũri ya betha ya cekeri mĩrongo mũgwanja, o ta ũrĩa cekeri ya handũ harĩa haamũre yaiganaga ĩgĩthimwo; nacio cierĩ ciaiyũrĩte mũtu mũhinyu mũno ũtukanĩtio na maguta, ũtuĩke ihaki rĩa mũtu;na gĩciko kĩmwe gĩa thahabu gĩa cekeri ĩkũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke igongona rĩa mehia;nacio indo cia kũrutwo ikoniĩ magongona ma ũiguano ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Elizuru wa Shedeuru.Naguo mũthenya wa gatano Shelumieli wa Zurishadai, mũtongoria wa ciana cia Simeoni, akĩruta indo ciake;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ wa cekeri igana rĩa mĩrongo ĩtatũ gĩgĩthimwo, na mbakũri ya betha ya cekeri mĩrongo mũgwania o ta ũrĩa cekeri ya handũ harĩa haamũre yaiganaga ĩgĩthimwo; nacio cierĩ ciaiyũrĩte mũtu mũhinyu mũno ũtukanĩtio na maguta, ũtuĩke ihaki rĩa mũtuna gĩcĩko kĩmwe gĩa thahabu gĩa cekeri ĩkũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke igongona rĩa mehia;nacio indo cia kũrutwo ĩkoniĩ magongona ma ũiguano ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Shelumieli wa Zurishadai.Naguo mũthenya wa ĩtandatũ Eliasafu wa Deueli, mũtongoria wa ciana cia Gadi, akĩruta indo ciake;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ cekeri igana rĩa mĩrongo ĩtatũ gĩgĩthimwo; na mbakũri ya betha ya cekeri mĩrongo mũgwanja, o ta ũrĩa cekeri ya handũ harĩa haamũre yaiganaga ĩgĩthimwo; nacio cierĩ ciaiyũrĩte mũtu mũhinyu mũno ũtukanĩtio na maguta, ũtuĩke ihaki rĩa mũtu;na gĩcĩko kĩmwe gĩa thahabu gĩa cekeri ikũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke igongona rĩa mehia;nacio indo cia kũrutwo ikoniĩ magongona ma ũiguano ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Eliasafu wa Deueli.Naguo mũthenya wa mũgwanja Elishama wa Amihudu, mũtongoria wa ciana cia Efiraimu, akiruta indo ciake;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ cekeri igana rĩa mĩrongo ĩtatũ gĩgĩthamwo, na mbakũri ya betha ya cekeri mĩrongo mũgwanja, o ta ũrĩa cekeri ya handũ harĩa haamũre yaiganaga ĩgĩthimwo; nacio cierĩ ciaiyũrĩte mũtu mũhinyu mũno ũtukanĩtio na maguta ũtuĩke ihaki rĩa mũtu;na gĩcĩko kĩmwe gĩa thahabu gĩa cekeri ĩkũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke igongona rĩa mehia;nacio indo cia kũrutwo ĩkoniĩ magongona ma ũiguano ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Elishama wa Amihudu.Naguo mũthenya wa ĩnana Gamalieli wa Pedazuru, mũtongoria wa ciana cia Manase, akĩruta indo ciake;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ cekeri igana rĩa mĩrongo ĩtatũ gĩgĩthimwo, na mbakũri ya betha ya cekeri mĩrongo mũgwanja, o ta ũrĩa cekeri ya handũ harĩa haamũre yaiganaga ĩgĩthimwo; nacio cierĩ ciaiyũrĩte mũtu mũhinya mũno ũtukanĩtio na maguta, ũtuĩke ihaki rĩa mũtu;na gĩciko kĩmwe gĩa thahabu gĩa cekeri ĩkũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke igongona rĩa mehia;nacio indo cia kũrutwo ĩkoniĩ magongona ma ũiguano ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Gamalieli wa Pedazuru.Naguo mũthenya wa kenda Abidani wa Gideoni, mũtongoria wa ciana cia Benjamini, akĩruta indo ciake;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ cekeri igana rĩa mĩrongo ĩtatũ gĩgĩthimwo, na mbakũri ya betha ya cekeri mĩrongo mũgwanja, o ta ũrĩa cekeri ya handũ harĩa haamũre yaiganaga ĩgĩthimwo; nacio cierĩ ciaiyũrĩte mũtu mũhinyu mũno ũtukanĩtio na maguta, ũtuĩke ihaki rĩa mũtu;na gĩciko kĩmwe gĩa thahabu gĩa cekeri ikũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke igongona rĩa mehia;nacio indo cia kũrutwo nĩ ũndũ wa magongona ma ũiguano, ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Abidani wa Gideoni.Naguo mũthenya wa ĩkũmi Ahiezeri wa Amishadai, mũtongoria wa ciana cia Dani, akĩruta indo ciake;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ cekeri igana rĩa mĩrongo ĩtarũ gĩgĩthimwo, na mbakũri ya betha ya cekeri mĩrongo mũgwanja o ta ũrĩa cekeri ya handũ harĩa haamũre yaiganaga ĩgĩthimwo;nacio ciaiyũrĩte mũtu mũhinyu mũno ũtukanĩtio na maguta, ũtuĩke ihaki rĩa mũtu; na gĩcĩko kĩmwe gĩa thahabu gĩa cekeri ikũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke igongona rĩa mehia;nacio indo cia kũrutwo ikoniĩ magongona ma ũiguano ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Ahiezeri wa Amishadai.Naguo mũthenya wa ĩkũmi na ũmwe Pagieli wa Okirani, mũtongoria wa ciana cia Asheri, akĩruta indo ciake;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ cekeri igana rĩa mĩrongo ĩtatũ gĩgĩthimwo, na mbakũri ya betha ya cekeri mĩrongo mũgwanja o ta ũrĩa cekeri ya handũ harĩa haamũre yaiganaga ĩgĩthimwo; nacio cierĩ ciaiyũrĩte mũtu mũhinyu mũtu ũtukanĩtio na maguta, ũtuĩke ihaki rĩa mũtu;na gĩcĩko kĩmwe gĩa thahabu gĩa cekeri ikũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke igongona rĩa mehia;nacio indo cia kũrutwo ikoniĩ magongona ma ũiguano ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Pagieli wa Okirani.Naguo mũthenya wa ikũmi na ĩĩrĩ Ahira wa Enani, mũtongoria wa ciana cia Nafitali, akĩruta indo ciake;nacio indo iria aarutire nĩ gĩthani kĩmwe kĩnene kĩa betha, naguo ũritũ wakĩo warĩ cekeri igana rĩa mĩrongo ĩtatũ gĩgĩthimwo, na mbakũri ya betha ya cekeri mĩrongo mũgwanja, o ta ũrĩa cekeri ya handũ harĩa haamũre yaiganaga ĩgĩthimwo, nacio cierĩ ciaiyũrĩte mũtu mũhinyu mũno ũtukanĩtio na maguta, ũtuĩke ihaki rĩa mũtu;na gĩciko kĩmwe gĩa thahabu gĩa cekeri ĩkũmi kĩiyũrĩte ũbumba;ningĩ akĩruta ndegwa ĩmwe ĩtarĩ ngũrũ, na ndũrũme ĩmwe, o na gatũrũme gatakĩrĩtie mwaka ũmwe, ituĩke ihaki rĩa njino;na thenge ĩmwe ĩtuĩke ĩgongona rĩa mehia;nacio indo iria cia kũrutwo ikoniĩ magongona ma ũiguano ciarĩ ndegwa igĩrĩ, na ndũrũme ithano, na thenge ithano, na tũtũrũme tũtano tũtakĩrĩtie mwaka ũmwe; icio nĩcio indo iria ciarutirũo nĩ Ahira wa Enani.Indo icio nĩcio ciakĩrutirũo nĩ atongoria acio a Isiraeli, ituĩke cia kwamũra kĩgongona gĩtherio nacio, mũthenya o ro ũcio gĩaitĩrĩirio maguta; gwakĩrutirũo thani nene ĩkũmi na igĩrĩ cia betha, na mbakũri ikũmi na igĩrĩ cia betha, na iciko ikũmi na igĩrĩ cia thahabu;nacio thani ciothe, o thani, ũritũ wayo warĩ cekeri igana rĩa mĩrongo ĩtatũ ĩgĩthimwo; nacio mbakũri ciothe, o mbakũri, ũritũ wayo warĩ cekeri mĩrongo mũgwanja ĩgĩthimwo; naguo ũritũ wa indo icio ciothe cia betha, warĩ cekeri ngiri igĩrĩ cia magana mana igĩthimwo, o ta ũrĩa cekeri ya handũ harĩa haamũre yaiganaga ĩgĩthimwo;na gũkĩrutwo iciko ikũmi na igĩrĩ cia thahabu ciiyũrĩte ũbumba, naguo ũritũ wa gĩcĩko, o gĩcĩko, warĩ cekeri ikũmi, o ta ũrĩa cekeri ya handũ harĩa haamũre yaiganaga ĩgĩthimwo; naguo ũritũ wa iciko icio ciothe cia thahabu warĩ cekeri igana rĩmwe rĩa mĩrongo ĩĩrĩ:ningĩ gũkĩrutwo ndegwa icio ciothe cia mahaki ma njino, nacio ciarĩ ikũmi na igĩrĩ; o nacio ndũrũme ciarĩ ikũmi na igĩrĩ, natuo tũtũrũme tũrĩa tũtakĩrĩtie mwaka ũmwe twarĩ ikũmi na twĩrĩ, o na ningĩ gũkĩrutwo mahaki mamo ma mũtu; ningĩ gũkĩrutwo thenge cia igongona rĩa mehia ĩkũmi na igĩrĩ;naho ha ũhoro wa magongona ma ũiguano, gũkĩrutwo ndegwa mĩrongo ĩĩrĩ na inya, na ndũrũme mĩrongo ĩtandatũ, na thenge mĩrongo ĩtandatũ, na tũtũrũme tũtakĩrĩtie mwaka ũmwe mĩrongo ĩtandatũ. Indo icio nĩcio ciakĩrutirũo cia kwamũra kĩgongona gĩtherio nacio, thutha wa kĩarĩkia gũitĩrĩrio maguta.Na rĩrĩ, rĩrĩa Musa aatonyire hema-inĩ-ya-gũtũnganwo akaarie na Jehova-rĩ, agĩkĩigua Mũgambo ũkĩmwarĩria uumĩte igũrũ rĩa gĩikaro-gĩa-tha, o kĩrĩa kĩarĩ igũrũ rĩa ithandũkũ rĩa ũira, naguo Mũgambo ũcio woimaga gatagatĩ-inĩ ka makerubi macio merĩ maarĩ ho; Jehova agĩkĩaria nake.Nake Jehova agĩkĩarĩria Musa, akĩmwĩra atĩrĩ,Aria na Haruni, ũmwĩre ũũ; Hĩndĩ ĩrĩa ũgwakia matawa-rĩ, nĩũkareka ũtheri wa matawa macio mũgwanja ware mwena wa na mbere wa mũtĩ ũcio wa kũigĩrĩrũo matawa.Nake Haruni agĩĩka o ta ũguo, agĩakia matawa maguo, nĩguo mekagĩre ũtheri hau mbere ya mũtĩ ũcio maaigagĩrĩrũo, o ta ũrĩa Jehova aathĩte Musa gwĩkwo.Na rĩrĩ, mũthondekere wa mũtĩ ũcio wa kũigĩrĩrũo matawa nĩ ũyũ: wathondeketwo na thahabu ĩrĩ ndure, ningĩ waturĩtwo o nginya gĩtina-inĩ kĩaguo, o na kũrĩa kwarĩ mahũa; wothe warĩ wa gũturũo. O ta ũrĩa mũhianĩre waguo watariĩ ũrĩa Jehova onetie Musa-rĩ, ũguo noguo aathondekithirie mũtĩ ũcio wa kũigĩrĩrũo matawa.Nake Jehova akĩarĩria Musa, akĩmwĩra atĩrĩ,Oya Alawii ũmeherie thĩinĩ wa ciana cia Isiraeli, ũmatherie.Namo maũndũ marĩa ũkũmeka ũkĩmatheria nĩ maya: maminjaminjĩrie maĩ ma gũthahũrana, ũcoke ũmenjithie mĩĩrĩ yao kũndũ guothe, na mathambie nguo ciao, na metherie o ene.Ningĩ macoke moe ndegwa ĩtarĩ ngũrũ, na ihaki rĩayo rĩa mũtu, naguo nĩ mũtu ũrĩa mũhinyu mũno ũtukanĩtio na maguta; wee nawe woe ndegwa ĩngĩ ĩtarĩ ngũrũ ĩtuĩke igongona rĩa mehia.Nao Alawii ũkamaige mbere ya hema-ya-gũtũnganwo, ũcoke ũũnganithie kĩrĩndĩ gĩothe gĩa ciana cia Isiraeli;nao Alawii ũkĩmaige mbere ya Jehova; nacio ciana cia Isiraeli ciigĩrĩre moko ma cio mĩtwe ya Alawii acio.Nake Haruni arutĩre Jehova Alawii matuĩke o ta kĩndũ kĩrĩa kĩrutĩirũo Jehova nĩ ciana cia Isiraeli kĩa igongona rĩa gũthũngũthio, nĩ getha matuĩke a kũrutaga wĩra wa gũtungatĩra Jehova.Nao Alawii maigĩrĩre moko mao mĩtwe ya ndegwa icio; nawe ũcirutĩre Jehova, ĩmwe ĩtuĩke igongona rĩa mehia, nayo ĩo ĩngĩ ĩtuĩke ihaki rĩa njino, nĩ getha ũhoroherie Alawii.Ũkĩige Alawii acio mbere ya Haruni, o na mbere ya ariũ ake, ũmarutĩre Jehova matuĩke o ta kĩndũ kĩrĩa kĩrutagwo kĩa igongona rĩa gũthũngũthio.Ũguo nĩguo ũkaamũra Alawii ũmeherie thĩinĩ wa ciana cia Isiraeli, nao Alawii magĩtuĩke akwa.Na thutha wa ũguo Alawii magwate kũruta wĩra wa hema-ya-gũtũnganwo, warĩkia kũmatheria na kũmarutĩra Jehova matuĩke kĩndũ arutĩirũo kĩa igongona rĩa gũthũngũthio.Nĩ ũndũ nĩmaheanĩtwo harĩ niĩ, o kũheanwo biũ, mathurĩtwo thĩinĩ wa ciana cia Isiraeli; ndĩmeoeire matuĩke akwa ithenya rĩa arĩa othe marĩambaga kuuma nda, nao nĩo marigithathi ma ciana cia Isiraeli ciothe.Nĩ ũndũ-rĩ, marigithathi mothe ma ciana cia Isiraeli nĩ makwa, ma andũ, o na ma ũhiũ; mũthenya ũrĩa ndahũrire ngĩũraga marigithathi mothe bũrũri wa Misiri, nĩguo ndameamũrĩire niĩ mwene, ngĩmatheria.Alawii nĩo ndoya ithenya rĩa marigithathi mothe thĩinĩ wa ciana cia Isiraeli.Nao Alawii nĩndamaheana harĩ Haruni na ariũ ake, o kũmaheana, mathurĩtwo thĩinĩ wa ciana cia Isiraeli, nĩguo marutage wĩra wa ciana cia Isiraeli wa gũtungatĩra Jehova hema-inĩ-ya-gũtũnganwo, na mahorohagĩrie ciana cia Isiraeli nĩ getha hatikanagĩe mũrimũ thĩinĩ wacio, ciana icio ingĩ cia Isiraeli ingĩkuhĩhĩria handũ harĩa haamũre.Ũguo nĩguo Musa na Haruni, marĩ hamwe na kĩrĩndĩ gĩothe gĩa ciana cia Isiraeli, mekire Alawii; o ta ũrĩa maũndũ mothe maatariĩ marĩa Jehova aathĩte Musa makoniĩ Alawii-rĩ, ũguo noguo ciana cia Isiraeli ciamekire.Alawii magĩgĩĩtheria, magĩthambia nguo ciao; nake Haruni akĩmaruta matuĩke ta igongona rĩthũngũthĩirio Jehova, agĩkĩmahoroheria, nĩguo amatherie.Thutha wa maũndũ macio Alawii makĩgwata kũruta wĩra wa hema-ya-gũtũnganwo marĩ mbere ya Haruni o na mbere ya ariũ ake; o ta ũrĩa Jehova aathĩte Musa gwĩkwo ũhoro-inĩ wa Alawii-rĩ, ũguo noguo mekire.Ningĩ Jehova akĩarĩria Musa, akĩmwĩra atĩrĩ,Ũndũ ũrĩa wagĩrĩire gwĩkagwo nĩ Alawii nĩ ũyũ: andũ arĩa thĩinĩ wao makinyĩtie mĩaka mĩrongo ĩĩrĩ na ĩtano o na magakĩria hau, nĩo marĩrutaga wĩra wa hema-ya-gũtũnganwo;nao arĩa maakinyia mĩaka mĩrongo ĩtano nĩmatige gũcoka kwĩgia na wĩra ũcio, no nĩmaũtige;no rĩrĩ, nĩmateithagie ariũ a ithe wao kũmenyerera indo kũu hema-inĩ-ya-gũtũnganwo, no matikagĩe na wĩra wao kĩũmbe. Ũguo nĩguo ũgeka Alawii maũndũ-inĩ marĩa mamakoniĩ.Nake Jehova akĩarĩria Musa o kũu werũ-inĩ ũcio wa Sinai, mweri wa mbere wa mwaka wa ĩĩrĩ thutha wa moima bũrũri wa Misiri, akĩmwĩra ũũ:Atĩrĩrĩ, ciana cia Isiraeli nĩikarĩa gĩathĩ kĩa Bathaka o ihinda rĩakĩo rĩrĩa rĩtuĩtwo rĩakinya.Mũthenya wa ikũmi na ĩna wa mweri ũyũ hwaĩ-inĩ gũtanatuka nĩguo mũgakĩrĩa, o ihinda rĩakĩo rĩrĩa rĩtuĩtwo rĩakinya, na mũgakĩrĩa o ta ũrĩa irĩra cia watho wakĩo wothe wa kũrũmĩrĩrũo itariĩ, o na ta ũrĩa mĩtugo yacio yothe ĩrĩa ĩtuĩtwo ĩtariĩ.Nake Musa agĩkĩarĩria ciana cia Isiraeli, agĩciĩra itabarĩre ũrĩi wa gĩathĩ kĩu kĩa Bathaka.Nacio igĩkĩrĩĩra gĩathĩ kĩu kĩa Bathaka kũu werũ-inĩ ũcio wa Sinai, o mweri wa mbere, mũthenya wa ikũmi na ĩna wa mweri ũcio hwaĩ-inĩ gũtanatuka; o ta ũrĩa maũndũ mothe maatariĩ marĩa Jehova aathire Musa mekwo, ũguo noguo ciana cia Isiraeli ciekire.Na rĩrĩ, nĩkwarĩ andũ amwe maagwatĩtio thahu nĩ kĩimba kĩa mũndũ, na tondũ ũcio matiigana kũhota kũrĩa gĩathĩ kĩa Bathaka mũthenya ũcio; nao magĩthiĩ makĩrũgama mbere ya Musa, o na mbere ya Haruni, mũthenya o ũcio,makiuga atĩrĩ, Ithuĩ twĩ na thahu nĩ ũndũ wa kĩimba kĩa mũndũ; no rĩrĩ, nĩ kĩ gĩgũtũma tũgirio tũrute indo ciitũ cia kũrutĩrũo Jehova o ihinda rĩrĩa rĩtuĩtwo thĩinĩ wa ciana cia Isiraeli?Nake Musa akĩmera atĩrĩ, Ambai mweterere hanini njigue ũrĩa Jehova egũtua ũhoro wanyu.Nake Jehova akĩarĩria Musa, akiuga atĩrĩ,Aria na ciana cia Isiraeli ũciĩre ũũ: Mũndũ o na ũrĩkũ wanyu, kana wa njiaro cianyu, angĩkorũo e na thahu nĩ ũndũ wa kĩimba kĩa mũndũ, kana hihi akorũo nĩ gũthiĩ athiĩte rũgendo kũndũ kũraya, mũndũ ũcio o nake ndarĩ hingo atakarĩa gĩathĩ kĩu kĩa Bathaka ya Jehova.Andũ ta acio nĩmakĩrĩage mũthenya wa ikũmi na ĩna wa mweri wa kerĩ o hwaĩ-inĩ gũtanatuka; nao makĩrĩage na mĩgate ĩtarĩ mĩimbie, na nyeni ndũrũ;na matikanatigarie gacunjĩ o na kamwe karaare nginya rũcinĩ, kana moine ihĩndĩ o na rĩmwe rĩayo; magakĩrĩa o ta ũrĩa kĩrĩra kĩa watho wa kũrũmĩrĩrũo kĩa Bathaka gĩtariĩ.No rĩrĩ, mũndũ ũrĩa ũgakorũo atarĩ na thahu, kana atathiĩte rũgendo, angĩaga kũrĩa gĩathĩ kĩu kĩa Bathaka-rĩ, mũndũ ũcio nĩakaingatwo athengio harĩ andũ ao, na acokererũo nĩ wĩhia ũcio wake nĩ ũndũ wa kwaga kũruta indo cia kũrutĩrũo Jehova, ihinda rĩacio rĩrĩa rĩtuĩtwo rĩakinya.Na rĩrĩ, mũgeni angĩkorũo atũũranĩtie na inyuĩ nake atuĩke nĩekũrĩa Bathaka ya Jehova, no mũhaka amĩrĩe o ta ũrĩa kĩrĩra kĩa watho wa kũrũmĩrĩrũo kĩa Bathaka gĩtariĩ, o na ta ũrĩa mũtugo wayo ũrĩa ũtuĩtwo ũtariĩ; ũguo noguo akamĩrĩa. Mũkagĩa na kĩrĩra o ro kĩmwe kĩa watho wa kũrũmĩrĩrũo gĩa gwathaga mũgeni, o na gĩa gwathaga mũndũ ũrĩa ũciarĩirũo bũrũri wanyu.Na rĩrĩ, mũthenya o ro ũcio gĩikaro gĩaakirũo-rĩ, itu rĩgĩkĩhumba gĩikaro kĩu, o kĩu kĩa hema-ya-ũira; na hwaĩ-inĩ-rĩ, rĩgĩikara igũrũ rĩa gĩikaro kĩu, rĩkonagwo rĩhaana ta mwaki o nginya rũcinĩ.Ũguo nĩguo gwacokire gũikara hĩndĩ ciothe, itu rĩgakĩhumbaga, na ũtukũ rĩkonagwo rĩhaana ta mwaki.Na rĩrĩ, hĩndĩ ĩrĩa yothe itu rĩu rĩeyoya na igũrũ, rĩehera hema-inĩ ĩo, ciana cia Isiraeli igakĩgwata rũgendo; na rĩrĩ, o handũ harĩa itu rĩu rĩrĩrũgama, ciana cia Isiraeli ikaamba hema ciacio ho.O ta ũrĩa ciaathagwo nĩ Jehova-rĩ, ũguo noguo ciagwataga rũgendo; ningĩ o ta ũrĩa ciaathagwo nĩ Jehova, ũguo noguo ciaambaga hema ciacio; na rĩrĩ, hĩndĩ ĩrĩa yothe itu rĩu rĩaikara rĩrĩ igũrũ rĩa gĩikaro kĩu, nacio igagĩikara itekwambũra hema ciacio.Na rĩrĩa itu rĩu rĩaikara rĩrĩ igũrũ rĩa gĩikaro kĩu matukũ maingĩ, ciana cia Isiraeli igatũũra, cietereire o nginya rĩrĩa igaathwo nĩ Jehova, igagĩtiga gũthiĩ rũgendo.Na rĩrĩ, hĩndĩ ĩmwe na ĩmwe itu rĩu rĩaikaraga o matukũ manyinyi rĩrĩ igũrũ rĩa gĩikaro kĩu, namo matukũ macio igaikara itekwambũra hema ciacio o ta ũrĩa igwathwo nĩ Jehova, ningĩ o ta ũrĩa ciaathagwo nĩ Jehova-rĩ, ũguo noguo ciacokaga kũgwata rũgendo.Ningĩ-rĩ, hĩndĩ ĩmwe na imwe itu rĩu rĩaikaraga ho o kuuma hwaĩ-inĩ nginya rũcinĩ, na rĩrĩa rĩaroka kwĩyoya na igũrũ rĩkehera, ciana cia Isiraeli ikagwata rũgendo; kana rĩngĩrũmanĩria gũikara ho ũtukũ na mũthenya, o hĩndĩ ĩrĩa rĩkeyoya na igũrũ rĩehere, noguo ikagwata rũgendo.O na rĩngĩtuĩka rĩgũikara mĩthenya ĩĩrĩ, kana mweri, kana mwaka, rĩrĩ igũrũ rĩa gĩikaro kĩu rĩtũire ho-rĩ, ũguo noguo ciana cia Isiraeli ciaikaraga itekwambũra hema ciacio, na itithiĩ rũgendo; no rĩrĩ, o hĩndĩ ĩrĩa rĩeyoya na igũrũ, ikagwata rũgendo.O ta ũrĩa igwathwo nĩ Jehova-rĩ, ũguo noguo ciaambaga hema ciacio; ningĩ o ta ũrĩa igwathwo nĩ Jehova noguo ciagwataga rũgendo; nacio ciaikaraga cietereire o ũrĩa irĩathwo nĩ Jehova o ta ũrĩa watho wa Jehova ũrĩa aathaga Musa watariĩ.Nake Jehova akĩarĩria Musa, akĩmwĩra atĩrĩ,Wĩthondekere tũrumbeta twĩrĩ twa betha; ũtũthondeke twĩ twa gũturũo, ũtũtue twa gwĩtaga kĩrĩndĩ gĩa ciana cia Isiraeli kĩũngane, o na twa gwĩtaga andũ me hema-inĩ ciao rĩrĩa mekũgwata rũgendo.Na rĩrĩ, tũrumbeta tũu twerĩ twahuhwo, kĩrĩndĩ kĩu gĩothe gĩgecokanĩrĩria harĩ wee hau mũromo-inĩ wa hema-ya-gũtũnganwo.No rĩrĩ, kaahuhwo o kamwe, hĩndĩ ĩo atongoria na anene a mĩhĩrĩga ya Isiraeli, magecokanĩrĩria harĩ wee.Ningĩ mwahuha na mũgambo mũnene mũno, andũ a iraaro cia mwena wa irathĩro magwate rũgendo rũao.Ningĩ mwahuha na mũgambo ũcio mũnene mũno hĩndĩ ya kerĩ, andũ a iraaro cia mwena wa gũthini magwate rũgendo rũao. Tũrumbeta nĩ kũhuhwo tũrĩhuhagwo na mũgambo ũcio mũnene mũno rĩrĩa mekũgwata ng’endo ciao.No rĩrĩ, hĩndĩ ĩrĩa kĩrĩndĩ gĩa ciana cia Isiraeli gĩgũcokanĩrĩrio hamwe-rĩ, nĩmũkahuhaga tũrumbeta, no mũtigatũhuhage na mũgambo mũnene mũno.Nao ariũ a Haruni acio athĩnjĩri-Ngai nĩo makahuhaga tũrumbeta tũu; naguo ũndũ ũcio ũtuĩke kĩrĩra kĩa watho wa kũrũmĩrĩrũo nĩ inyuĩ njiaro-inĩ cianyu ciothe tene na tene.Na rĩrĩ, hĩndĩ ĩrĩa mũgũthiĩ ita mũkarũe na thũ cianyu iria imũhinyagĩrĩria o kũu bũrũri wanyu-rĩ, mũkahuhaga tũrumbeta na mũgambo mũnene mũno; na hĩndĩ ĩo nĩmũkaririkanwo nĩ Jehova Ngai wanyu, mũhonokio harĩ thũ cianyu.Ningĩ mĩthenya yanyu ya gĩkeno, o na ya ciathĩ cianyu iria ciathanĩtwo, o na tũrũgamo-inĩ twa mĩeri yanyu, nĩmũkahuhaga tũrumbeta tũu mahaki-inĩ manyu ma njino, o na magongona-inĩ manyu ma ũiguano; natuo nĩtũgatũma mũririkanwo nĩ Ngai wanyu. Niĩ nĩ niĩ Jehova Ngai wanyu.Na gũgĩkinya atĩrĩ, atĩ mwaka wa ĩĩrĩ, o mweri wa kerĩ, mũthenya wa mĩrongo ĩĩrĩ wa mweri ũcio, itu rĩu rĩkĩĩyoya na igũrũ, rĩkĩehera gĩikaro-inĩ kĩu kĩa ũira.Nacio ciana cia Isiraeli ikĩgwata rũgendo rũacio, o ta ũrĩa matĩĩna ma ng’endo ciacio maatariĩ, nacio ikiuma werũ-inĩ wa Sinai, o nginya itu rĩu rĩkĩrũgama werũ-inĩ wa Parani.Nacio igĩkĩambĩrĩria kũgwata rũgendo o ta ũrĩa watho wa Jehova ũrĩa Musa aaciathĩte watariĩ.Ciakĩgwata rũgendo-rĩ, andũ a kĩraaro gĩa kĩbebero gĩa ciana cia Juda magĩtongoria, o ta ũrĩa mbũtũ ciao ciarũmanĩrĩire; nake Nahashoni wa Aminadabu nĩwe warĩ mũtongoria wa mbũtũ ĩo.Nake Nethaneli wa Zuaru nĩwe warĩ mũtongoria wa mbũtũ ya mũhĩrĩga wa ciana cia Isakaru.Nake Eliabu wa Heloni nĩwe warĩ mũtongoria wa mbũtũ ya mũhĩrĩga wa ciana cia Zebuluni.Nakĩo gĩikaro kĩa Jehova gĩgĩakũrũo; nao ariũ a Gerishoni, o na a Merari, arĩa maagĩkuuaga, makĩgwata njĩra.Nao andũ a kĩbebero gĩa kĩraaro kĩa andũ a Reubeni magĩkũũra o ta ũrĩa mbũtũ ciao ciarũmanĩrĩire; nake Elizuru wa Shedeuru nĩwe warĩ mũtongoria wa mbũtũ ĩo.Nake Shelumieli wa Zuriahadai nĩwe warĩ mũtongoria wa mbũtũ ya mũhĩrĩga wa ciana cia Simeoni.Nake Eliasafu wa Deueli nĩwe warĩ mũtongoria wa mbũtũ ya mũhĩrĩga wa ciana cia Gadi.Nao Akohathu magĩkũũra makuuĩte indo cia handũ harĩa haamũre; nao acio angĩ nĩo maahandaga gĩikaro kĩu Akohathu magĩgakinya.Nao andũ a kĩbebero gĩa kĩraaro gĩa ciana cia Efiraimu magĩkũũra o ta ũrĩa mbũtũ ciao ciarũmanĩrĩire; nake Elishama wa Amihudu nĩwe warĩ mũtongoria wa mbũtũ ĩo.Nake Gamalieli wa Pedazuru nĩwe warĩ mũtongoria wa mbũtũ ya mũhĩrĩga wa ciana cia Manase.Nake Abidani wa Gideoni nĩwe warĩ mũtongoria wa mbũtũ ya mũhĩrĩga wa ciana cia Benjamini.Nao andũ a kĩbebero gĩa kĩraaro gĩa ciana cia Dani, arĩa maarigagia o thutha wa andũ a iraaro ciothe, magĩkũũra, o ta ũrĩa mbũtũ ciao ciarũmanĩrĩire; nake Ahiezeri wa Amishadai nĩwe warĩ mũtongoria wa mbũtũ ĩo.Nake Pagieli mũrũ wa Okirani nĩwe warĩ mũtongoria wa mbũtũ ya mũhĩrĩga wa ciana cia Asheri.Nake Ahira wa Enani nĩwe warĩ mũtongoria wa mbũtũ ya mũhĩrĩga wa ciana cia Nafitali.Ũguo nĩguo ciana cia Isiraeli ciaaranagio ng’endo-inĩ ciacio.Nake Musa akĩĩra Hobabu, mũrũ wa Reueli, Mũmidiani ũcio warĩ mũthoniwe, atĩrĩ, Tũgwete rũgendo tũthiĩ tũkinye kũndũ kũrĩa Jehova aatwĩrire ũhoro wakuo, ũũ: Nĩngamũhe kũndũ kũu. Rĩu-rĩ, gĩũke tũthiĩ nawe, na nĩtũgũkũguna; nĩ gũkorũo Jehova nĩeranĩire atĩ nĩageka Isiraeli maũndũ mega.Agĩkĩmũcokeria atĩrĩ, Aca, ndingĩthiĩ; no nĩngũcoka nyinũke bũrũri witũ, o na kũrĩ andũ a nyũmba iitũ.Nake Musa akĩmwĩra atĩrĩ, Ndagũthaitha menya ũtũtige, nĩ gũkorũo wee nĩwe ũngĩmenya kũndũ kũrĩa tũngĩamba hema ciitũ gũkũ werũ-inĩ, ningĩ nĩwe ũgũtuĩka ta arĩ wee maitho maitũ.Na nĩgũgakinya atĩrĩ, atĩ watwarana na ithuĩ-rĩ, maũndũ marĩa mothe mega Jehova agatwĩka, nomo na ithuĩ tũgagwĩka.Nao magĩgĩtheca njĩra, moimĩte hau kĩrĩma-inĩ kĩu kĩa Jehova, magĩthiĩ rũgendo rũa mĩthenya ĩtatũ; narĩo ithandũkũ rĩa kĩrĩkanĩro kĩa Jehova rĩgĩthiĩ rĩmatongoretie rũgendo-inĩ rũu rũa mĩthenya ĩtatũ, nĩguo rĩkamacaragĩrie handũ ha kũhurũka.Narĩo itu rĩa Jehova rĩaikaraga igũrũ rĩao mũthenya, o hĩndĩ ĩrĩa maatheca njĩra moimĩte kĩraaro-inĩ.Na gũgĩkinya atĩrĩ, atĩ o hĩndĩ ĩrĩa ithandũkũ rĩu rĩaitĩka kuoyũo rĩmatongorie, Musa akoiga atĩrĩ, Jehova, arahũka, nacio thũ ciaku ironyaagio, nao arĩa magũthũũrĩte marokũũrĩra.Na hĩndĩ ĩrĩa rĩkũigwo thĩ akoiga atĩrĩ, Jehova, cokerera ciana ici cia Isiraeli ngiri maita ngiri ĩkũmi.Nao andũ acio a Isiraeli magĩikara ta megũteta, makaaragia maũndũ moru makĩiguagwo nĩ Jehova; na rĩrĩa Jehova aaiguire maũndũ macio agĩakanwo nĩ marakara; naguo mwaki wa Jehova ũgĩcinĩra andũ o hau maarĩ, ũgĩitĩka kũninana ndere-inĩ cia kĩraaro.Nao andũ acio magĩgĩkaĩra Musa, nake Musa agĩkĩhoya Jehova, naguo mwaki ũcio ũgĩtuĩkatuĩka.Naho handũ hau hagĩtuwo Tabera; nĩ ũndũ mwaki wa Jehova nĩwaakanire kũu thĩinĩ wao.Nakĩo kĩrĩndĩ kĩrĩa kĩarũmanĩrĩire nao gĩkĩgwatwo nĩ thuti ya nyama; o nacio ciana cia Isiraeli igĩcoka kũrĩra, ikiuga atĩrĩ, Tũkũheo nyama nũ tũrĩe?Nĩtũkũririkana ciũngũyũ iria twarĩaga o ro ũguo tũhũ kũu Misiri; na marenge ma mĩthemba mĩthemba, na itũngũrũ cia ndũire, na itũngũrũ iria ndungu, o na itũngũrũ thumu;no rĩrĩ, rĩu ngoro ciitũ nĩikũigua ta ciũrĩtwo nĩ hinya na gũkũ gũtirĩ kĩndũ o na kĩ; na gũtirĩ kĩndũ kĩngĩ tũcũthĩrĩirie tiga o mana maya moiki.Na rĩrĩ, mana macio maatariĩ ta mbeũ cia mũtĩ ũrĩa wĩtagwo korianda, na mũhianĩre wamo watariĩ ta bedola.Nao andũ magacangacangaga, makamongania makamathĩa na ithĩi, kana makamahũrĩra ndĩrĩ-inĩ na mĩũthĩ; magacoka kũmaruga na nyũngũ, makamathondeka mĩgate; na mũcamo wamo watariĩ ta wa maguta ma mũthondekano.Na rĩrĩ, hĩndĩ ĩrĩa kwagĩa ireera ũtukũ kũndũ kũrĩa ciana cia Isiraeli ciambĩte hema ciacio-rĩ, mana o namo makarehane narĩo.Nake Musa akĩigua andũ makĩrĩra, o mũndũ akĩrĩrĩra mũromo-inĩ wa hema yake, o ta ũrĩa nyũmba ciao ciatariĩ; nake Jehova agĩakanwo nĩ marakara mũno; nake Musa akĩona ũhoro ũcio wĩ mũũru.Musa agĩkĩĩra Jehova atĩrĩ, Nĩ kĩ gĩtũmĩte ũnjĩke ũũru niĩ, ndungata yaku? Ningĩ nĩ kĩ gĩtũmĩte njage gwĩtĩkĩrĩka nĩwe, kuona atĩ nĩũnjigĩrĩire mũrigo ũyũ mũnene ũũ wa kũrora andũ aya othe?Kaĩ arĩ niĩ ndagĩtũmire andũ aya othe magĩwo mahu nĩ manyina mao? Kana hihi nĩ niĩ ndakĩmaciarire, atĩ nĩkĩo ũnjĩrĩte ũũ: Kuua andũ aya ũmekĩrĩte gĩthũri-inĩ gĩaku, o ta ũrĩa mũreri wa kaana akuuaga rũkenge, nĩguo ndĩmakinyie bũrũri ũrĩa werĩire maithe mao na mwĩhĩtwa atĩ nĩũkamahe?Kaĩ ngũkĩruta nyama kũ cia kũhe andũ aya othe? Nĩ ũndũ marandĩrĩra makiugaga atĩrĩ, Tũhe nyama tũrĩe.Ndingĩhota gũkirĩrĩria ũhoro wa andũ aya othe ndĩ nyiki, nĩ ũndũ mahaana ta mũrigo nditikĩte ũkangĩra.Na kũngĩkorũo ũguo nĩguo ũkũnjĩka-rĩ, kiumanie na kũnjũraga njehere, ndagũthaitha, ingĩkorũo nĩnjĩtĩkĩrĩkĩte nĩwe; nĩ getha ndige kuona ngĩrĩa thĩna ũyũ ndĩ naguo.Nake Jehova agĩkĩĩra Musa atĩrĩ, Cokanĩrĩria athuri mĩrongo mũgwanja a Isiraeli moke harĩ niĩ, o arĩa ũkũmenya wega atĩ nĩo athuri thĩinĩ wao, na ningĩ no-o anene ao, ũmatware hema-inĩ-ya-gũtũnganwo, makarũgame ho mwĩ nao.Niĩ na niĩ njikũrũke njũke njarĩrie nawe ho; na njoke ngae hinya ũmwe wa roho ũrĩa ũrĩ naguo, ndĩmahe; nao matuĩke akuui a mũrigo ũcio mũritũ wa kũrora andũ aya mwĩ hamwe nao, nĩ getha ũtige kũũkuua wĩ wiki.Ningĩ ĩra andũ atĩrĩ, Wĩtheriei mũkehaarĩria mũthenya wa rũciũ, mũheo nyama; nĩ ũndũ mũrĩrĩte mũkĩiguagwo nĩ Jehova mũkoiga atĩrĩ, Tũkũheo nyama nũ, tũrĩe? Nĩ ũndũ-rĩ, maũndũ maitũ maarĩ mega hĩndĩ ĩrĩa twarĩ Misiri. Tondũ ũcio Jehova nĩekũmũhe nyama, na nĩmũkũrĩa.Na rĩrĩ, mũtigũcirĩa mũthenya ũmwe, kana ĩĩrĩ, kana ĩtano, kana ikũmi, kana mĩrongo ĩĩrĩ;no mũgũcirĩa mweri mũgima, o nginya imuume na maniũrũ, imũnyikie; na gũgũtuĩka ũguo nĩ ũndũ nĩmũregete Jehova ũrĩa wĩ hamwe na inyuĩ mũkamũmena, mũkarĩra mũkĩiguagwo nĩwe, mũkoiga atĩrĩ, Twakiumire bũrũri wa Misiri nĩkĩ?Musa agĩgĩcokia atĩrĩ, Andũ aya twĩ nao nĩ ngiri magana matandatũ mekũhota gwĩtwara na magũrũ; nawe uugĩte atĩrĩ, Ngũmahe nyama macirĩe mweri mũgima.Hĩ! Rĩu-rĩ, nĩ ndũru cia mbũri, na cia ng’ombe megũgĩthĩnjĩrũo hihi, nĩguo imaiganie? Kana nĩ ciũngũyũ ciothe cia iria rĩrĩa inene mekũũnganĩrio nĩguo imaiganie?Nake Jehova agĩkĩũria Musa atĩrĩ, Anga hinya wa guoko kwa Jehova nĩũkĩnyihĩte? Rĩu nĩũgũkĩona kana kiugo kĩrĩa ngwĩrĩte nĩgĩkahingio, kana gĩtikahingio.Nake Musa agĩkiuma nja, akĩhe andũ ũhoro ũrĩa warĩtio nĩ Jehova; agĩgĩthura athuri mĩrongo mũgwanja thĩinĩ wa andũ acio, mongane harĩ we, agĩkĩmarũgamia marigicĩirie Hema ĩo.Jehova agĩgĩikũrũka arĩ thĩinĩ wa itu, akĩaria nake, akĩgaya hinya ũmwe wa roho ũrĩa aarĩ naguo akĩũhe athuri acio mĩrongo mũgwanja; na gũgĩkinya atĩrĩ, atĩ hinya ũcio wa roho wake wagĩa hamwe nao, makĩratha mohoro, no matiacokire gwĩka ũguo hĩndĩ ĩngĩ.No rĩrĩ, nĩhaatigarire andũ erĩ maaikarĩte kĩraaro-inĩ, nao ũmwe etagwo Elidadi, na ũrĩa ũngĩ Medadi, naguo hinya ũcio wa roho wa Musa ũkĩgĩa nao, nao maarĩ a gĩkundi-inĩ gĩa acio maandĩkĩtwo, no rĩrĩ, matiathiĩte Hema-inĩ ĩo; nao andũ acio makĩratha mohoro maikarĩte o ro kũu kĩraaro-inĩ.Hagĩgĩteng’era mwanake ũmwe, akĩĩra Musa atĩrĩ, Elidadi na Medadi nĩmararatha mohoro marĩ o kũu kĩraaro-inĩ.Nake Joshua wa Nuni, ũrĩa watungatagĩra Musa gwata o rĩrĩa aarĩ mũnyinyi, agĩcokia ũhoro akiuga atĩrĩ, Mwathani wakwa Musa, makaanie.Nake Musa agĩkĩmwĩra atĩrĩ, Kaĩ ũkũmaiguĩra ũiru nĩ ũndũ wakwa? Niĩ-rĩ, ndenda makĩria korũo andũ othe a Jehova nĩ anabii na amahe hinya wa roho wake!Nake Musa, marĩ na athuri acio a Isiraeli, magĩcoka kĩraaro-inĩ.Naruo rũhuho rũrehetwo nĩ Jehova rũkĩhurutana kuo; rũkĩrehe tũmakia-arũme tuumĩte iria-inĩ, rũgĩtũgũithia tũkĩũmba handũ ta ha rũgendo rũa mũthenya mũgima mbarĩ ĩno ya kĩraaro, o na ta ha rũgendo rũa mũthenya mũgima mbarĩ ĩrĩa ĩngĩ yakĩo, tũgĩkĩrigicĩria mbarĩ ciothe; na harĩa twakinyĩte na igũrũ nĩ ta mĩkono ĩĩrĩ kuuma thĩ.Nao andũ magĩgĩũkĩra, magĩthiĩ, magĩtinda mũthenya mũgima, na makĩraara ũtukũ wothe wa mũthenya ũcio, na magĩtinda mũthenya ũyũ ũngĩ wothe, makĩũngania tũmakia-arũme tũu; na rĩrĩ, mũndũ ũrĩa wonganĩtie akanyihia kũrĩ arĩa angĩ othe-rĩ, onganirie ta marebe magana merĩ; nao magĩtwĩanĩkĩra, magĩtũtandaiya tuothe mbarĩ ciothe cia kĩraaro.Na rĩrĩ, hĩndĩ ĩrĩa maakorirũo me na nyama ciatuo kanua magego-inĩ, itanatanukwo-rĩ, hĩndĩ o ĩo Jehova agĩakanwo nĩ marakara nĩ ũndũ wa andũ acio, agĩkĩmahũra na ũndũ wa kũmarehithĩrie mũthiro.Narĩo rĩĩtwa rĩa handũ hau rĩgĩtuwo Kibirothu-hataava; nĩ ũndũ nĩho haathĩkirũo arĩa maaiguĩte thuti ya nyama.Nao andũ acio makiuma Kibirothu-hataava magĩthiĩ rũgendo, magĩkinya Hazerothu; magĩgĩikara kũu Hazerothu.Nao Miriamu na Haruni magĩtetera Musa, nĩ ũndũ wa mũka ũrĩa aahikĩtie Mũkushi; nĩ gũkorũo mũka ũcio aahikĩtie aarĩ Mũkushi.Magĩkiuga atĩrĩ, Anga ti-itherũ Jehova akĩaragia o na Musa wiki? Githĩ o na ithuĩ ndaatwarĩirie? Nake Jehova akĩigua ndeto icio.Na rĩrĩ, mũndũ ũcio ti Musa aarĩ mũhoreri mũno gũkĩra andũ othe arĩa marĩ gũkũ thĩ guothe.Jehova agĩkĩarĩria Musa na ihenya, me na Haruni o na Miriamu, materĩgĩrĩire, akĩmera atĩrĩ, Inyuĩ atatũ umai mũũke haha hema-inĩ-ya-gũtũnganwo. Magĩgĩthiĩ ho.Nake Jehova agĩikũrũka arĩ gĩtugĩ-inĩ gĩa itu akĩrũgama mũromo-inĩ wa Hema ĩo, agĩĩta Haruni na Miriamu; nao erĩ magĩthiathia harĩ we.Agĩkĩmera atĩrĩ, Rĩu ta iguai ũhoro wakwa ũrĩa ngũmwĩra. Hangĩkorũo nĩharĩ mũnabii thĩinĩ wanyu-rĩ, niĩ Jehova, niĩ mwene, nĩ niĩ ngemenyithagia harĩ we na ũndũ wa kũmuonia maũndũ arĩ toro, na ndĩmwarĩrie na kĩroto.No rĩrĩ, ũhoro wa Musa ndungata yakwa ndũtariĩ ũguo; ũcio nĩ mwĩhokeku mũno thĩinĩ wa nyũmba ya andũ akwa othe;ũcio-rĩ, njaragia nake tũgĩcokanagĩria na tũnua mohoro mataũku, na ndimwaragĩria na thimo; na nĩwe wonaga ũrĩa Jehova atariĩ: kuona nĩ ũguo-rĩ, nĩ kĩ gĩakĩgiririe mwĩtigĩre gũteta nĩ ũndũ wa ndungata ĩno yakwa ti Musa?Jehova agĩgĩakanwo nĩ marakara nĩ ũndũ wao; nake agĩgĩĩthiĩra.Narĩo ĩtu rĩkĩĩyoya na igũrũ rĩkĩehera Hema-inĩ ĩo; na atĩrĩrĩ, Miriamu agĩkĩonwo oimirĩirũo nĩ mangũ, akerũha o ta ira; nake Haruni agĩkĩrora Miriamu akĩona atĩ nĩagwatĩtwo nĩ mangũ.Haruni agĩkĩĩra Musa atĩrĩ, He! mwathi wakwa, ndagũthaitha ndũgatũme tũgwatwo nĩ wĩhia ũcio nĩ ũndũ wa ũguo twĩkĩte ũndũ wa ũkĩgu, o na tondũ wa ũguo twĩhĩtie.Ndagũthaitha ndũkareke atuĩke ta kĩimba, kana ta mũndũ kĩũgũ woimire nda ya nyina e kĩũgũ.Nake Musa agĩkaĩra Jehova, akiuga atĩrĩ, Ngai, ndagũthaitha ũmũhonie.Nake Jehova akĩĩra Musa atĩrĩ, Korũo ithe nĩaamũtuĩrĩire mata ũthiũ arakarĩte-rĩ, githĩ ndangĩaikarire e mũconoku matukũ mũgwanja? Rekei ahingĩrũo na kũu gĩthaka-inĩ mbarĩ ĩrĩa ĩngĩ ya kĩraaro matukũ mũgwanja, na thutha wa ũguo agacoka ainũkio.Miriamu agĩkĩhingĩrũo na kũu gĩthaka-inĩ mbarĩ ĩrĩa ĩngĩ ya kĩraaro mĩthenya mũgwanja; nao andũ acio angĩ matiigana kũgwata rũgendo o nginya rĩrĩa Miriamu aainũkirio.Thutha wa ũguo andũ makĩgwata rũgendo rũao moimĩte Hazerothu, magĩthiĩ makĩamba hema ciao o werũ-inĩ wa Parani.Nake Jehova akĩarĩria Musa, akĩmwĩra atĩrĩ,Ta rekia andũ magathigane bũrũri wa Kanaani, o bũrũri ũcio ngũhe ciana cia Isiraeli, ũrekie mũndũ ũmwe ũmwe wa mũhĩrĩga o mũhĩrĩga, thĩinĩ wa mĩhĩrĩga ya maithe mao; na andũ acio o mũndũ akorũo arĩ mũtongoria thĩinĩ wao.Musa agĩkĩmarekia, makiuma werũ-inĩ ũcio wa Parani, o ta ũrĩa Jehova aathanĩte gwĩkwo; nao andũ acio othe maarĩ anene thĩinĩ wa ciana cia Isiraeli.Namo marĩĩtwa mao nĩmo maya: mũhĩrĩga-inĩ wa Reubeni, nĩ Shamua wa Zakuru.Mũhĩrĩga-inĩ wa Simeoni, nĩ Shafati wa Hori.Mũhĩrĩga-inĩ wa Juda, nĩ Kalebu wa Jefune.Mũhĩrĩga-inĩ wa Isakaru, nĩ Igali wa Josefu.Mũhĩrĩga-inĩ wa Efiraimu, nĩ Hoshea wa Nuni.Mũhĩrĩga-inĩ wa Benjamini, nĩ Paliti wa Rafu.Mũhĩrĩga-inĩ wa Zebuluni, nĩ Gadieli wa Sodi.Mũhĩrĩga-inĩ wa Jusufu, naguo ũguo nĩ ta kuuga mũhĩrĩga wa Manase, nĩ Gadi wa Susi.Mũhĩrĩga-inĩ wa Dani, nĩ Amieli wa Gemali.Mũhĩrĩga-inĩ wa Asheri, nĩ Sethuri wa Mikaeli.Mũhĩrĩga-inĩ wa Nafitali, nĩ Nahabi wa Vofisi.Mũhĩrĩga-inĩ wa Gadi, nĩ Geueli wa Maki.Macio nĩmo marĩĩtwa ma andũ arĩa maarekirio nĩ Musa magathigane bũrũri ũcio. Nake Hoshea wa Nuni, aatuĩtwo Joshua nĩ Musa.Musa agĩkĩmarekia magathigane bũrũri ũcio wa Kanaani agĩkĩmera atĩrĩ, Ambatĩrai mwena ũyũ wa Gũthini, mũgere kũu kwĩ irĩma,mũtuĩrie bũrũri ũcio, muone ũrĩa ũtariĩ, na mũmenye ũhoro wa andũ arĩa maũtũũraga, kana me na hinya, kana matirĩ na hinya, ningĩ mũmenye kana nĩ anyinyi, kana nĩ aingĩna mũmenye ũrĩa bũrũri ũcio matũire ũtariĩ, kana nĩ mwega, kana nĩ mũũru; na mũtuĩrie ũrĩa matũũra marĩa maĩkaraga matariĩ, mũmenye kana nĩ kwamba maambaga hema ta marĩ andũ a rũgendo, kana hihi maikaraga mĩciĩ ĩrĩ njirigo nũmuningĩ mũtuĩrie ũrĩa bũrũri ũcio ũtariĩ, kana nĩ mũnoru, kana nĩ mũhĩnju, na mũmenye kana nĩũrĩ mĩtĩ mĩingĩ, kana ndũrĩ. Wĩũmĩrĩriei mũno, na mũtũrehere maciaro mamwe ma bũrũri ũcio. Na rĩrĩ, hĩndĩ ĩo nĩguo mĩthabibu yaitĩkaga kwĩrua.Magĩkĩambata, magĩthigana bũrũri ũcio, maambĩrĩirie werũ-inĩ wa Zini, magĩkinya Rehobu, o kũu ihungurĩro-inĩ rĩa Hamathu.Magĩkĩambatha njĩra ya mwena wa Gũthini, makĩgera Hebironi na rĩrĩ, Ahimani, na Sheshai, na Talimai, arĩa maarĩ ciana cia Anaki, magĩkorũo nĩo maatũũrĩte kuo. (Na rĩrĩ, itũũra rĩu rĩa Hebironi rĩaakĩtwo na hagathira mĩaka mũgwanja itũũra rĩa Zoani rĩa Misiri rĩgĩcoka gwakwo.)Magĩgĩkinya kĩanda gĩa Eshikoli, magĩgĩtua rũhonge rũa mũthabibu, rũĩ na kĩmanjika kĩmwe gĩa thabibu, rũgĩkuuanĩrũo na mũtĩ nĩ andũ erĩ ao, na magĩtwara makomamanga mamwe, o na ngũyũ.Naho handũ hau hagĩtuwo kĩanda gĩa Eshikoli, nĩ ũndũ wa kĩmanjika kĩu gĩa thabibu gĩatuirũo gĩgĩthiĩ na ciana icio cia Isiraeli.Magĩgĩcoka moimĩte gũthigana bũrũri ũcio, maanina matukũ mĩrongo ĩna.Magĩgĩkinya kwĩ Musa, na Haruni, o na kĩrĩndĩ gĩothe gĩa ciana cia Isiraeli, o kũu Kadeshi werũ-inĩ wa Parani nao magĩgĩcokeria Musa, na Haruni, o na kĩrĩndĩ gĩothe gĩa ciana cia Isiraeli, ũhoro wa ũrĩa monete, magĩkimonia maciaro macio ma bũrũri ũcio.Magĩkĩmũhe ũhoro makiuga atĩrĩ, Nĩtwakinyire bũrũri ũcio watũtũmire, na ti-itherũ wĩ bũthi wa iria, na ũũkĩ, namo maya nĩmo maciaro maguo.No rĩrĩ, andũ arĩa matũũraga bũrũri ũcio me na hinya mũno, na matũũra mao mairigĩtwo na hinya, na nĩ manene mũno o na ningĩ nĩtwonire ciana cia Anaki kuo.Aamaleki matũũraga bũrũri wa mwena wa Gũthini, o nao Ahiti, na Ajebusi, na Aamori, matũũraga irĩma-inĩ nao Akanaani matũũraga rũgiki-inĩ rũa iria, o na hũgũrũrũ-inĩ cia Jorodani.Na rĩrĩ, Kaiebu agĩkiria andũ acio maarũgamĩte mbere ya Musa, akiuga atĩrĩ, Rekei twambate o ro rĩu, tũthiĩ tũkegwatĩre bũrũri ũcio; nĩ gũkorũo gũtirĩ hingo tũngĩaga kũũtoria.No rĩrĩ, andũ acio maambatanĩtie nake makiuga atĩrĩ, Aca, tũtingĩhota kwambata tũkahũrane na andũ acio nĩ ũndũ nĩmatũkĩrĩtie hinya.Magĩgĩtwara ũhoro mũũru wa ũrĩa bũrũri ũcio maathiganĩire ciana cia Isiraeli ũtariĩ, makiuga atĩrĩ, Bũrũri ũcio tũcangĩte tũkĩũthigana-rĩ, nĩ bũrũri ũkũrĩa andũ akuo ũkamanina biũ; na andũ arĩa othe tuonete kuo nĩ andũ me ciũga ndaya mũno.Ningĩ nĩtuonete kuo andũ maigana marimũ, ariũ a Anaki, a kĩruka kĩa Anefili na ithuĩ tũkĩĩona ithuene-rĩ, tweonaga tũnaana ta ndahi; o nao magĩtuona-rĩ, ũguo noguo monaga tũtariĩ.Nakĩo kĩrĩndĩ gĩothe gĩkĩanĩrĩra, gĩkĩrĩra na mũgambo mũnene, andũ magĩkĩraara makĩrĩra ũtukũ ũcio.Nacio ciana cia Isiraeli ciothe igĩtetera Musa na Haruni, kĩrĩndĩ kĩu gĩothe gĩgĩkĩmera atĩrĩ, Na arĩ korũo nĩ gũkua twakuĩrĩire bũrũri wa Misiri Kana na arĩ korũo nĩ gũkua twakuĩrĩire gũkũ werũ-inĩ ũyũ!Ningĩ-rĩ, nĩ kĩ gĩgũtũma Jehova atũtware bũrũri ũcio tũkaninwo na hiũ cia njora? Atumia aitũ, na ciana ciitũ rĩu no a gũtahwo; githĩ ti kaba tũkĩhũndũke tũcoke Misiri?Magĩkĩĩrana atĩrĩ, Ukĩrai tũthure mũndũ ũmwe atuĩke mũnene witũ, tũcoke Misiri.Hĩndĩ ĩo Musa na Haruni makĩĩgũithia magĩturumithia mothiũ thĩ mbere ya kĩrĩndĩ kĩu gĩothe kĩonganĩte gĩa ciana cia Isiraeli.Nake Joshua wa Nuni, na Kalebu wa Jefune, arĩa maarĩ a thiritũ ya acio maathiĩte gũthigana bũrũri ũcio, magĩtembũranga nguo ciaomagĩkĩarĩria kĩrĩndĩ kĩu gĩothe gĩa ciana cia Isiraeli, magĩkĩĩra atĩrĩ, Bũrũri ũcio wothe twatuĩkanirie tũkĩũthigana-rĩ, nĩ bũrũri mwega mũno makĩria.Na kũngĩkorũo Jehova nĩakenagio nĩ ithuĩ, ndarĩ hingo ategũtũtwara bũrũri ũcio, na atũhe ũtuĩke witũ naguo nĩ bũrũri wĩ bũthi wa iria na ũũkĩ.Na rĩrĩ, menyai mũreme Jehova, kana mwĩtigĩre andũ a bũrũri ũcio; nĩ ũndũ nĩo megũtuĩka kandũ gaitũ na rĩrĩ, kĩrĩa kĩmagitagĩra nĩkĩeherete gĩkoima igũrũ rĩao, na Jehova e hamwe na ithuĩ; menyai mũmetigĩre.No rĩrĩ, kĩrĩndĩ kĩu gĩothe kĩoiga mahũrũo na mahiga nyuguto-rĩ, ũnene wa Jehova ũgĩkĩoneka nĩ ciana ciothe cia Isiraeli o kũu hema-inĩ-ya-gũtũnganwo.Nake Jehova akĩĩra Musa atĩrĩ, Kaĩ andũ aya megũgĩtũũra ma’menete nginya hĩndĩ ĩ? Na nĩ nginya hĩndĩ ĩ megũtũũra maregete kwĩĩ’hoka na ũrĩa ndanakĩringa ciama ikĩonagwo nĩo?Nĩngũmahũra na mũthiro na ndĩmaime igai rĩao, njoke ngũtue rũrĩrĩ rũnene mũno arĩ wee, na rũĩ hinya mũno kũmakĩra.Nake Musa agĩkĩĩra Jehova atĩrĩ, Weka ũguo-rĩ, andũ a Misiri nĩmekũigua ũhoro ũcio, nĩ gũkorũo wee nĩwe waambatirie andũ aya ũkĩmaruta thĩinĩ wao na hinya waku;nao nĩmekũhe andũ a bũrũri ũyũ ũhoro wa maũndũ macio, o aya maiguĩte atĩ wee Jehova wĩ hamwe na andũ aya; nĩ ũndũ nĩwĩyonanagia harĩ o mũroranĩtie maitho, na ningĩ itu rĩaku nĩrĩikaraga rĩrũgamĩte igũrũ rĩao; na makĩria atĩ wee nĩũthiaga ũmatongoretie, ũrĩ gĩtugĩ-inĩ gĩa itu mũthenya, o na gĩtugĩ-inĩ kĩa mwaki ũtukũ.Na rĩrĩ, rĩu ũngĩũraga andũ aya othe o ta marĩ o mũndũ ũmwe-rĩ, ndũrĩrĩ iria ciiguĩte ngumo yaku nĩirĩaria ũhoro, ciuge atĩrĩ,Tondũ Jehova nĩaremetwo nĩ gũkinyia andũ aya bũrũri ũrĩa aamerĩire na mwĩhĩtwa atĩ nĩakamahe-rĩ, nĩkĩo amoragĩire werũ-inĩ.Na rĩu, ndagũthaitha, ũreke hinya wa Jehova wonwo ũrĩ o mũnene, o ta ũrĩa waaririe ũkiuga ũũ:Jehova ndahiũhaga kũrakara, na nĩaiyũirũo nĩ tha, na nĩwe muohanĩri waganu, o na mahĩtia, na ndangiuga atĩ mũndũ mwaganu nĩ mwega o na atĩa; na nĩwe ũkinyagĩria ciana waganu wa maithe nginya rũciaro rũa gatatũ na rũa kana.Ohera andũ aya waganu wao, ndagũthaitha, o ta ũrĩa tha ciaku ciingĩhĩte ningĩ wohere andũ aya o ta ũrĩa ũtũire ũmohagĩra gwata hĩndĩ ĩrĩa maarĩ Misiri, o nginya rĩu.Nake Jehova akiuga atĩrĩ, Nĩndakĩmohera, o ta ũguo kiugo gĩaku gĩtariĩ;no rĩrĩ, ti-itherũ o ta ũrĩa niĩ ndũũraga muoyo, na ningĩ o ta ũrĩa thĩ yothe ĩkaiyũra ũnene wa Jehova-rĩ,kuona atĩ andũ aya othe, o aya monete ũnene wakwa, o na ciama ciakwa iria ndaringĩire kũu Misiri o na gũkũ werũ-inĩ ũyũ, nĩmangeretie maihinda macio ikũmi, na makarega kũigua ũhoro ũrĩa ndĩmaheaga-rĩ,ti-itherũ matikona bũrũri ũcio nderĩire maithe mao na mwĩhĩtwa, kana mũndũ o na ũrĩkũ wa arĩa ma’menete akawona;no rĩrĩ, Kalebu ndungata yakwa, tondũ roho ũrĩa ũmũgucĩtie nĩ wa mũthemba ũngĩ, na nĩanũmĩrĩire mũno, ũcio nowe ngakinyia bũrũri ũcio egũthiĩte; na wĩgwatĩrũo nĩ mbeũ yake.Na rĩrĩ, tondũ Aamaleki, na Aakanaani, matũũraga kĩanda-inĩ-rĩ, rũciũ rokai kũhũndũka, mũcoke werũ-inĩ mũthiĩ mũrorete na njĩra ya Iria Itune.Ningĩ Jehova akĩarĩria Musa, na Haruni, akĩmera atĩrĩ,Ngũtũũra ngiragĩrĩria maũndũ ma kĩrĩndĩ gĩkĩ kĩũru ũũ nginya hĩndĩ ĩ, o gĩkĩ gĩtindaga gĩkĩndetera? Nĩnjiguĩte gũteta gwa ciana cia Isiraeli, kũrĩa indetagĩra.Ciĩre atĩrĩ, Jehova oiga ũũ: O ta ũrĩa niĩ ndũũraga muoyo-rĩ, ti-itherũ maũndũ macio mwaaria, ngĩiguaga na matũ makwa, nomo ngamwĩka.Ciimba cianyu ikagũa gũkũ werũ-inĩ ũyũ, o inyuĩ arĩa othe mwatarirũo, o ta ũrĩa mwaiganire mũgĩtarũo inyuothe kuuma o arĩa maakinyĩtie mĩaka mĩrongo ĩĩrĩ na magakĩria hau; arĩa othe mandeteire-rĩ, makagũa kuo.Ti-itherũ inyuĩ mũtigakinya bũrũri ũcio, o ũcio ndoeire guoko gwakwa na igũrũ ngĩĩhĩta ngiuga atĩ nĩmũkaũtũũra, tiga o Kalebu wa Jefune, na Joshua wa Nuni, oiki.No rĩrĩ, andũ anyu arĩa anyinyi, o arĩa mwoigire atĩ nĩ a gũtahwo-rĩ, nĩo ngakinyia kuo, nao nĩo makamenya bũrũri ũcio inyuĩ mwarega.No rĩrĩ, ha ũhoro wanyu-rĩ, ciimba cianyu ikagũa gũkũ werũ-inĩ ũyũ.Nacio ciana cianyu igũtuĩka orũri werũ-inĩ ihinda rĩa mĩaka mĩrongo ĩna, na icokererũo nĩ ũũru wa merirĩria manyu ma waganu, o nginya hĩndĩ ĩrĩa ciimba cianyu igathirĩra gũkũ werũ-inĩ.Na rĩrĩ, o ta ũrĩa matukũ maaiganaga marĩa mwathiire gũthigana bũrũri ũcio, naguo ũguo nĩ ta kuuga matukũ mĩrongo ĩna-rĩ, o mũthenya ũmwe ũgũtuĩka mwaka ũmwe, nĩguo mũcokererũo nĩ ũũru wanyu, o mĩaka mĩrongo ĩna, nĩguo ũndũ ũcio ũmũmenyithie ũrĩa nyambĩte gũtiga kũmũhingĩria kĩĩranĩro gĩakwa.Niĩ Jehova nĩ niĩ ndoiga ũndũ ũcio, na ti-itherũ ndirĩ hingo itakawĩka kĩrĩndĩ gĩkĩ kĩaganu ũũ, o gĩkĩ gĩcokanĩrĩire hamwe kĩnjũkĩrĩre kĩrĩndĩ gĩkĩ-rĩ, gĩgathirĩra werũ-inĩ ũyũ, na nĩkuo gĩgakuĩra.Nao andũ acio Musa aareketie nĩguo magathigane bũrũri ũcio, o arĩa maatũmire kĩrĩndĩ gĩothe kĩmũtetere maacoka, nĩ ũndũ wa ũrĩa maaheanĩte ũhoro mũũru wa bũruri ũcio-rĩ,acio maaheanire ũhoro mũũru wa bũrũri ũcio, maakuĩrĩire nĩ mũthiro o hau mbere ya Jehova.No rĩrĩ, Joshua wa Nuni, na Kalebu wa Jefune, no-o maatigirũo muoyo thĩinĩ wa andũ acio maathiĩte gũthigana bũrũri ũcio.Nake Musa agĩkĩhe andũ acio othe a ciana cia Isiraeli ũhoro ũcio; nao makĩrĩra me na kĩeha kĩnene mũno.Ningĩ makĩroka gũũkĩra rũcinĩ tene, makĩambata kĩrĩma, magĩkinya o igũrũ gacũmbĩrĩ, makiugaga atĩrĩ, Tondũ rĩu tũkĩrĩ haha-rĩ, nĩtũkwambata tũthiĩ kũndũ kũu Jehova aatwĩrĩire nĩ gũkorũo nĩtwĩhĩtie.Nake Musa akĩmera atĩrĩ, Mũrakĩagarara watho wa Jehova nĩkĩ, kuona atĩ ũndũ ũcio mũrorete ndũngĩrehanĩre wega?Tigai gũthiĩ, nĩ ũndũ Jehova ndarĩ thĩinĩ wanyu, nĩguo mũtikahũrũo nĩ thũ cianyu mũninwo.Nĩ gũkorũo Aamaleki, o na Akanaani me mbere yanyu, na nĩmũkũninwo na hiũ cia njora nĩ gũkorũo nĩmũhutatĩire Jehova mũkarega kũmũrũmĩrĩra, tondũ ũcio Jehova ndekorũo e hamwe na inyuĩ.No-o magĩtua mĩkwa, makĩhaica kĩrĩma, magĩkinya gacũmbĩrĩ; no rĩrĩ, ithandũkũ rĩa kĩrĩkanĩro kĩa Jehova rĩtiigana kuuma hau kĩraaro-inĩ, o na kana Musa akiuma ho.Hĩndĩ ĩo Aamaleki na Akanaani arĩa maatũũraga kĩrĩma-inĩ kĩu magĩikũrũka makĩmahũra, makĩmatoria, makĩmakinyia o Horoma.NINGI Jehova akĩarĩria Musa, akĩmwĩra atĩrĩ,Aria na ciana cia Isiraeli ũciĩre ũũ: Mwakinya bũrũri ũrĩa mũgatũũra, o ũcio ngũmũhe,na mũkorũo nĩmũkwenda kũrutĩra Jehova ihaki rĩa gũcinwo na mwaki, kũngĩkorũo nĩ ihaki rĩa njino, kana igongona rĩa kũhingia mwĩhĩtwa, kana hihi gũkorũo nĩ igongona rĩa indo iria mũrutaga na kwĩedera, kana hĩndĩ ĩrĩa mũigĩte ciathĩ cianyu, atĩ nĩguo ituĩke mũtararĩko ũrĩa ũnungaga wega wa kũiguwo nĩwe, wa ũhiũ wa ng’ombe, kana wa mbũri-rĩ,mũndũ ũcio ũkũruta kĩndũ gĩake gĩa kũrutĩrũo Jehova nĩakirutanagĩrie na ihaki rĩa mũtu, naguo ũtuĩke gacunjĩ ga ĩkũmi ka eba ng’ima ya mũtu ũrĩa mũhinyu mũno ũtukanĩtio na hini ĩmwe ya maguta;ningĩ ũthondekage ndibei ĩtuĩke kĩndũ kĩrĩa kĩrutagwo gĩa kũnyuwo nĩ ũndũ wa gatũrũme o gatũrũme, nayo ĩtuĩke gacunjĩ ka inya ka hini ĩmwe, na ĩrutanĩrio na ihaki rĩu rĩa njino, kana igongona rĩu.Kana hihi kũngĩkorũo nĩ ndũrũme ĩkũrutwo-rĩ, ũmĩrutanagĩrie na ihaki rĩa mũtu, naguo ũtuĩke icunjĩ igĩrĩ cia ikũmi cia eba ng’ima ya mũtu ũrĩa mũhinyu mũno, ũtukanĩtio na gacunjĩ ga gatatũ ka hini ĩmwe ya maguta;ningĩ kĩrĩa ũkaruta nĩ ũndũ wa igongona rĩa indo cia kũnyuwo, nĩ gĩcunjĩ gĩa gatatũ kĩa hini ya ndibei, ĩtuĩke mũtararĩko ũrĩa ũnungaga wega wa kũiguwo nĩ Jehova.Ningĩ ũkĩruta ndegwa ĩtuĩke ya ihaki rĩa njino, kana igongona rĩa kũhingia mwĩhĩtwa, kana ĩkorũo nĩ ya kũrutĩrũo Jehova magongona ma ũiguano-rĩ,mũndũ ũrĩa ũkũruta magongona macio nĩarutanagĩrie na ndegwa ĩo icunjĩ ithatũ cia ikũmi cia eba ng’ima ya mũtu ũrĩa mũhinyu mũno, ũtukanĩtio na nuthu ya hini ĩmwe ya maguta.Ningĩ kĩrĩa ũkũruta kĩa igongona rĩa indo cia kũnyuwo-rĩ, nĩ nuthu ya hini ĩmwe ya ndibei, ĩtuĩke ihaki rĩa gũcinwo na mwaki rĩa gũtũma mũtararĩko ũrĩa ũnungaga wega ũiguwo nĩ Jehova.Ũguo nĩguo gũgekwo nĩ ũndũ wa ndegwa o ndegwa, kana ndũrũme o ndũrũme, kana gatũrũme o gatũrũme, o na kana kori o kori, hĩndĩ ĩrĩa ikũrutwo.O ta ũguo nyamũ iria mũkũruta ciigana-rĩ, ũguo noguo mũrĩciĩkaga o ĩmwe ĩmwe, o ta ũrĩa ciigana.Nao andũ othe arĩa maaciarĩirũo kwanyu nĩmekage maũndũ macio, o ta ũguo matariĩ, makĩruta ihaki rĩa gũcinwo na mwaki rĩa gũtũma mũtararĩko ũrĩa ũnungaga wega ũiguwo nĩ Jehova.Ningĩ kũngĩkorũo kwĩ mũgeni ũtũũranĩtie na inyuĩ, kana mũndũ o wothe ũrĩa ũgakorũo okĩte gũtũũrania na inyuĩ njiaro-inĩ cianyu ciothe, nake hihi akorũo nĩekwenda kũruta ihaki rĩa gũcinwo na mwaki rĩa gũtũma mũtararĩko ũrĩa ũnungaga wega ũiguwo nĩ Jehova-rĩ, o ta ũguo inyuĩ mwĩkaga, ũguo noguo nake arĩĩkaga.Kĩrĩra kĩa watho wa kũrũmĩrĩrũo kĩrĩtuĩkaga o ro kĩmwe gĩkoniĩ ũũngano wanyu wothe, o na mũgeni ũrĩa ũrĩtũũraga thĩinĩ wanyu; nakĩo kĩrĩra kĩu kĩa watho ũcio gĩtũũre kĩrũmagĩrĩrũo njiaro-inĩ cianyu tene na tene; o ta ũrĩa muonagwo mũtariĩ nĩ Jehova-rĩ, o ũguo noguo mũgeni wanyu arĩonagwo atariĩ nĩwe.Watho ũrĩtuĩkaga o ro ũmwe, o naguo mũtugo ũrĩa ũruĩtwo ũrũmagĩrĩrũo ũtuĩkage o ro ũmwe, nĩ ũndũ wanyu, o na ũndũ wa mũgeni ũrĩa ũtũũrĩte thĩinĩ wanyu.Nake Jehova akĩarĩria Musa, akĩmwĩra atĩrĩ,Aria na ciana cia Isiraeli, ũciĩre ũũ: Hĩndĩ ĩrĩa mũgakinya bũrũri ũrĩa ngũmũtwara-rĩ,nĩgũgatuĩka atĩrĩ, atĩ hĩndĩ ĩrĩa mũkũrĩa mũgate mwĩ bũrũri ũcio, nĩmũkarutĩra Jehova igongona rĩa kũiyũkio na igũrũ.Thĩinĩ wa kĩmere kĩanyu kĩa mbere-rĩ, nĩmũkaruta mũgate ũtuĩke kĩndũ gĩa kũiyũkio na igũrũ o ta ũrĩa mwĩkaga mũkĩrutĩra igongona rĩa kũiyũkio na igũrũ kĩhuhĩro-inĩ kĩa irio-rĩ, ũguo noguo mũgakĩiyũkia na igũrũ.Kĩmere kĩanyu kĩa mbere mũgakĩheaga Jehova, gĩtuĩke kĩndũ kĩa igongona rĩa kũiyũkio na igũrũ njiaro-inĩ cianyu ciothe.Na rĩrĩ, hĩndĩ ĩrĩa mũngĩhĩtanĩrũo mwage kũrũmĩrĩra mawatho macio mothe Jehova aaririe na Musa ũhoro wamo,namo nĩ maũndũ mothe marĩa Jehova aamwathire akĩĩra Musa mũmekage, o gwata mũthenya ũrĩa Jehova aathanire maũndũ macio, o na thutha ũcio njiaro-inĩ cianyu ciothe-rĩ,nĩgũgakinya atĩrĩ, atĩ ũndũ ũcio ũngĩĩkwo gũtekũmenyũo atĩ nĩ ũũru, nakĩo kĩrĩndĩ kĩu gĩothe gĩkorũo gĩtimenyete ũhoro ũcio, hĩndĩ ĩo kĩrĩndĩ kĩu gĩothe gĩkaruta gategwa ka ihaki rĩa njino rĩa gũtũma mũtararĩko ũrĩa ũnungaga wega ũiguwo nĩ Jehova, nako karutanĩrio na ihaki rĩako rĩa mũtu, o na igongona rĩako rĩa kĩndũ kĩrĩa kĩrutagwo gĩa kũnyuwo, o ta ũrĩa mũtugo wa kũrũmĩrĩrũo ũtuĩtwo, hamwe na thenge ĩmwe ya igongona rĩa mehia.Nake mũthĩnjĩri-Ngai ahoroherie kĩrĩndĩ kĩu gĩothe gĩa ciana cia Isiraeli, nakĩo nĩgĩkoherũo ũndũ ũcio nĩ gũkorũo ũndũ ũcio wekĩtwo gũtekũmenyũo atĩ nĩ ũũru, nakĩo gĩgĩtwara indo ciakĩo cia kũrutĩrũo Jehova, nacio nĩcio ihaki rĩa gũcinwo na mwaki, na igongona rĩakĩo rĩa mehia;nakĩo kĩrĩndĩ gĩothe gĩa ciana cia Isiraeli nĩgĩkoherũo, o na mũgeni ũrĩa ũtũũrĩte thĩinĩ wakĩo, nĩ gũkorũo ha ũhoro wa andũ acio othe, ũndũ ũcio wekirũo ũtekũmenyũo atĩ nĩ mũũru.Na rĩrĩ, kũngĩtuĩka nĩ mũndũ wĩhĩtie atekũmenya atĩ nĩ ũũru egwĩka-rĩ, mũndũ ũcio akaruta kaharika ka mwaka ũmwe gatuĩke igongona.Nake mũthĩnjĩri-Ngai akĩhoroherie mũndũ ũcio ũhĩtĩtie mbere ya Jehova angĩkorũo ehirie atekũmenya nĩ ũũru; akĩmũhoroherie, na nĩakoherũo.Mũrĩgĩaga na watho o ro ũmwe ũkoniĩ mũndũ ũrĩa ũngĩhĩtia atekũmenya atĩ ũrĩa egwĩka nĩ ũũru, o na angĩkorũo aaciarĩirũo kwanyu thĩinĩ wa ciana cia Isiraeli, kana akorũo nĩ mũgeni ũtũũranĩtie na inyuĩ.No rĩrĩ, mũndũ ũrĩa ũgeka ũndũ na rũtũrĩko, o na angĩkorũo aaciarĩirũo kwanyu, kana akorũo nĩ mũgeni-rĩ, mũndũ ũcio nĩ kũruma arumĩte Jehova, na nĩ kũingatwo akaingatwo athengio kũrĩ andũ ao.Tondũ nĩamenete uuge wa Jehova, na akehia rĩathani rĩake, mũndũ ũcio nĩ kũingatwo akaingatwo biũ athengio kũrĩ andũ ao, na nĩagacokererũo nĩ ũũru wake.Na rĩrĩ, hĩndĩ ĩo ciana cia Isiraeli ciakĩrĩ o kũu werũ-inĩ nĩciakorire mũndũ akĩũngania tũkũ mũthenya wa thabatũ.Nao acio maamũkorire akĩũngania tũkũ, makĩmũtwara kwĩ Musa na Haruni, o na kũrĩ kĩrĩndĩ gĩothe.Nao makĩmũrangithĩria, nĩ ũndũ ũhoro ndwatuĩtwo ũrĩa egwĩkwo.Jehova agĩkĩĩra Musa atĩrĩ, Mũndũ ũcio tiitherũ ndarĩ hingo atekũũragwo kĩrĩndĩ gĩothe nĩkĩmũhũrĩre na mahiga nyuguto na kũu gĩthaka-inĩ mbarĩ ĩrĩa ĩngĩ ya kĩraaro.Nakĩo kĩrĩndĩ kĩu gĩothe gĩkĩmũtwara na kũu gĩthaka-inĩ mbarĩ ĩrĩa ĩngĩ ya kĩraaro gĩkĩmũhũra na mahiga nyuguto, nake agĩkua, o ta ũrĩa Jehova aathĩte Musa gwĩkwo.Ningĩ Jehova akĩarĩria Musa, akĩmwĩra atĩrĩ,Aria na ciana cia Isiraeli ũciĩre itũũre ciĩkagĩra ciohe cia ndigi mĩthia-inĩ ya nguo ciacio njiaro-inĩ ciacio ciothe, na itumagĩrĩre igũrũ rĩacio karũkwa ka rangi wa bururu.Naho ha ũhoro wa ndigi icio-rĩ, ituĩke ũndũ wa kũmũririkanagia maathani mothe ma Jehova mwaciona, nĩguo mũmekage, nĩ getha mũtĩkeriragĩrie maũndũ ma ngoro cianyu inyuene, na marĩa monagwo na maitho manyu inyuene, o ta ũrĩa mwatũire mwĩriragĩria tene;nĩ getha mũririkanage, o na mũrũmagĩrĩre maathani makwa mothe, na mũtuĩke andũ aamũre, maamũrĩirũo Ngai wanyu.Niĩ nĩ niĩ Jehova Ngai wanyu, ũrĩa wamũrutire bũrũri wa Misiri, nĩguo nduĩke Ngai wanyu niĩ nĩ niĩ Jehova Ngai wanyu.NA RIRI, Kora wa Iziharu, mũrũ wa Kohathu, ũrĩa warĩ mũrũ wa Lawii, marĩ hamwe na ariũ amwe a Reubeni, nao nĩo Dathinĩ na Abiramu, ariũ a Eliabu, na Oni wa Pelethu, makĩoya andũmagĩgĩũkĩra magĩthiĩ harĩ Musa, marĩ na andũ amwe angĩ a ciana cia Isiraeli, nao maarĩ andũ magana merĩ ma mĩrongo ĩtano anene a kĩrĩndĩ kĩu, arĩa maatuĩtwo athuri a kĩama, nao maarĩ andũ me igweta;magĩĩcokanĩrĩria hamwe mokĩrĩre Musa na Haruni, magĩkĩmera atĩrĩ, Inyuĩ nĩmwĩĩkĩrĩire mũno, kuona atĩ kĩrĩndĩ gĩkĩ gĩothe nĩ kĩamũre, mũndũ o mũndũ, nake Jehova arĩ hamwe nakĩo nĩ kĩ gĩgĩtũmaga mwĩtũũgĩrie mũgetua anene a ũũngano ũyũ wa Jehova?Nake Musa, aaigua maũndũ macio, akĩĩgũithia, agĩturumithia ũthiũ thĩ;agĩkĩarĩria Kora, na gĩkundi kĩu gĩothe kĩarĩ hamwe nake, akĩmera atĩrĩ, Rũciũ rũcinĩ nĩguo Jehova ekũroka kuonania andũ ake kũna, na onanie ũrĩa mwamũre, atũme amũkuhĩhĩrie; o mũndũ ũrĩa agathura-rĩ, ũcio nĩwe agatũma amũkuhĩhĩrie.Atĩrĩrĩ, wee Kora, na inyuĩ a gĩkundi gĩake gĩothe, ĩkai ũũ: wĩoerei ngĩo cia gũcina ũbumba,mũciĩkĩre mwaki, mũroke gũciĩkĩra ũbumba igũrũ rĩacio mwĩ mbere ya Jehova; na nĩgũgatuĩka atĩrĩ, atĩ mũndũ ũrĩa Jehova agathura nĩwe ũgatuĩka mwamũre. Nĩmwĩĩkĩrĩire mũno, inyuĩ ariũ aya a Lawii.Ningĩ Musa akĩĩra Kora atĩrĩ, Ta iguai rĩu, inyuĩ ariũ a Lawii,anga muonete ta arĩ ũndũ mũnyinyi mũno, ũguo Ngai aamwamũrire akĩmũthengia thĩinĩ wa kĩrĩndĩ kĩu gĩa Isiraeli, nĩguo amũreharehe harĩ we we mwene, mũrutage wĩra wa gĩikaro kĩu kĩa Jehova, o na mũrũgamage mbere ya kĩrĩndĩ gĩkĩ, mũgĩgĩtungatĩra;na atĩ nĩamũreharehete harĩ we, mũrĩ hamwe na ariũ arĩa angĩ othe a ithe wanyu Lawii? Anga o naguo ũhoro wa gũtuĩka athĩnjĩri-Ngai no mũkũũcaria?Tondũ ũcio wee mwene, na gĩkundi gĩaku gĩothe, mũũnganĩte nĩguo mũũkĩrĩre Jehova; no Haruni nĩwe ũ, atĩ nĩkĩo mũkũmũtetera mũkĩmũũkĩrĩra?Nake Musa agĩkĩrekania atĩ Dathani na Abiramu, ariũ a Eliabu, magetwo nao makiuga atĩrĩ, Tũtiũka;anga ũkuona ta arĩ ũndũ mũnyinyi mũno wekire ũgĩtũruta bũrũri warĩ bũthi wa iria na ũũkĩ, nĩguo ũtũũragĩre gũkũ werũ-inĩ ũyũ, na rĩu ningĩ makĩria ũkwenda gwĩtũũgĩria wĩtue mũnene witũ?Ningĩ-rĩ, ndũkĩrĩ gũtwara wagĩtũtwarire bũrũri ũrĩa wĩ bũthi wa iria na ũũkĩ, kana ũgĩtũhe mĩgũnda ya irio, na ya mĩthabibu, ĩtuĩke iitũ kaĩ ũkwenda gũkũũra andũ aya maitho, ũkĩmahenia? Tũtigĩũka.Musa agĩgĩtũkũyana mũno, akĩĩra Jehova atĩrĩ, Ndagũthaitha ndũgetĩkĩre kĩrĩa marĩruta; niĩ ndirĩ ndamatunya ndigiri o na ĩmwe yao, kana ngĩĩka mũndũ o na ũmwe wao ũũru.Musa agĩkĩĩra Kora atĩrĩ, Roka gũkorũo mbere ya Jehova, wee mwene, mwĩ na kĩrĩndĩ gĩaku gĩothe; ũũke wee mwene, na kĩrĩndĩ kĩu gĩũke, o na Haruni nake oke;na rĩrĩ, mũndũ o mũndũ nĩakoya rũgĩo rũake, na arũĩkĩre ũbumba igũrũ rĩaruo, mũcoke mũrehe mũndũ o mũndũ rũgĩo rũu rũake mbere ya Jehova, naguo ũguo nĩ ta kuuga ngĩo magana merĩ ma mĩrongo ĩtano; na ningĩ wee mwene na Haruni o mũndũ akorũo na rũgĩo rũake.Nao mũndũ o mũndũ agĩkĩoya rũgĩo rũake, magĩciĩkĩra mwaki, magĩcoka makĩigĩrĩra ũbumba igũrũ, magĩthi makĩrũgama mũromo-inĩ wa hema-ya-gũtũnganwo, marĩ hamwe na Musa, o na Haruni.Ningĩ Kora agĩgĩcokanĩrĩria kĩrĩndĩ gĩothe o hau mũromo-inĩ wa hema-ya-gũtũnganwo nĩguo kĩmokĩrĩre; naguo riri wa Jehova ũkiumĩrĩra kĩrĩndĩ kĩu gĩothe.Nake Jehova agĩkĩarĩria Musa na Haruni, akĩmera atĩrĩ,Eherai kĩrĩndĩ-inĩ gĩkĩ nĩ getha ndĩkĩnine o kahinda kanini.Nao makĩĩgũithia magĩturumithia mothiũ mao thĩ, makiuga atĩrĩ, Wee Ngai, o Ngai wa maroho ma andũ othe, githĩ mũndũ ũmwe angĩkĩĩhia wakĩrakarĩra kĩrĩndĩ gĩothe?Jehova agĩkĩĩra Musa atĩrĩ,Aria na kĩrĩndĩ gĩkĩ gĩothe ũkĩĩre ũũ: Ũkĩrai mwehere hau gĩikaro-inĩ gĩa Kora, na Dathani, o na Abiramu.Nake Musa agĩũkĩra agĩthiĩ he Dathani na Abiramu nao athuri a Isiraeli makĩmũrũmĩrĩra.Agĩkĩaria na kĩrĩndĩ kĩu gĩothe, agĩkĩĩra atĩrĩ, Ndamũthaitha mũthiĩ mwehere haha hema-inĩ cia andũ aya aaganu, na mũtikanahutie kĩndũ o na kĩmwe kĩao, nĩ getha mũtikaninanĩrio nao nĩ ũndũ wa mehia mao mothe.Tondũ ũcio magĩkĩehera makiuma mĩena-inĩ yothe ya gĩikaro kĩu gĩa Kora, na Dathani, na Abiramu nao Dathani na Abiramu makiuma nja, makĩrũgama mũromo-inĩ wa hema ciao, marĩ na atumia ao, na ariũ ao, o na twana twao.Nake Musa akiuga atĩrĩ, Ũndũ ũyũ nĩguo ũkũmũmenyithia atĩ Jehova nĩwe wandekirie ndute mawĩra maya mothe; nĩ gũkorũo ndimarutĩte na mwĩĩro wa ngoro yakwa niĩ mwene.Andũ aya mangĩkorũo megũkua gĩkuũ o ta kĩrĩa kĩa ndũire gĩkoniĩ andũ othe, kana makorũo megũkinyĩrio maũndũ o ta marĩa ma ndũire makinyagĩra andũ othe-rĩ, menyai atĩ Jehova ndandekirie.No rĩrĩ, Jehova angĩkorũo nĩ gwĩka egwĩka ũndũ ũngĩ mwerũ ũtarĩ wa ndũire, na kuonwo thĩ yathamĩtie kanua kayo, nayo ĩmamerie morĩre, marĩ hamwe na indo ciothe iria me nacio, marike irima marĩ muoyo o ro ũguo-rĩ, nĩguo mũrĩmenya atĩ andũ aya nĩ Jehova mamenete.Na gũgĩkinya atĩrĩ, atĩ aarĩkia kwaria ũhoro ũcio wothe, thĩ ĩgĩgĩatũka o hau maakinyĩte,nayo thĩ kahinda o kau ĩgĩgĩathamia kanua kayo, ĩkĩmameria, makĩũrĩra, marĩ hamwe na andũ ao othe, o na arĩa othe a nyũmba ya Kora, na indo ciao ciothe iria maarĩ nacio.Andũ acio me na arĩa angĩ othe a nyũmba ciao, magĩkĩrika irima marĩ muoyo o ro ũguo nayo thĩ ĩkĩmathika, magĩkĩninwo, magĩthengio kĩrĩndĩ-inĩ kĩu.Nao Aisiraeli othe arĩa maamarigicĩirie na mĩena yothe, makĩũra maaigua kĩrĩro kĩao; tondũ moigire atĩrĩ, Tũtikae kũmerio nĩ thĩ o na ithuĩ.Naguo mwaki ũgĩkiuma he Jehova, ũgĩcina andũ acio magana merĩ ma mĩrongo ĩtano maacinĩte ũbumba wa igongona.Ningĩ Jehova agĩkĩarĩria Musa, akĩmwĩra atĩrĩ,Aria na Eleazaru wa Haruni, mũthĩnjĩri-Ngai, ũmwĩre oe ngĩo icio cia gũcinĩrũo ũbumba acirute hau hacinanĩirũo, nawe ũcoke ũhurunje mwaki wacio haraya, nĩ gũkorũo ngĩo icio nĩ nyamũre,o ngĩo icio cia ehia acio monũhĩte mĩoyo yao o ene; nacio iturũo ithondekwo ithuma cia kũhumbaga kĩgongona; nĩ ũndũ nĩmaacitwarĩte mbere ya Jehova, na tondũ ũcio nĩ nyamũre; nacio igũtuĩka kĩmenyithia harĩ ciana cia Isiraeli.Nake Eleazaru ũcio mũthĩnjĩri-Ngai agĩkĩoya ngĩo icio cia gĩcango, o icio cia gũcinĩrũo ũbumba, iria andũ acio maacinirũo maatwarĩte mbere ya Jehova; igĩgĩturũo igĩthondekwo ithuma cia kũhumbaga kĩgongona;nĩ getha iririkanagie ciana cia Isiraeli atĩ mũndũ o na ũrĩkũ wa nyũmba ĩngĩ, ũtarĩ wa rũciaro rũa Haruni, ndakanathengerere hau mbere ya Jehova amũcinĩre ũbumba; ndagaikare ta Kora na gĩkundi gĩake. Eleazaru agĩgĩĩka o ta ũguo Jehova erire Musa gwĩkwo.No rĩrĩ, kĩrĩndĩ gĩothe gĩa ciana cia Isiraeli gĩkĩroka gũtetera Musa, na Haruni, gĩkĩmera atĩrĩ, Nĩ inyuĩ mũũragĩte andũ a Jehova.Na gũgĩkinya atĩrĩ, atĩ rĩrĩa kĩrĩndĩ kĩu gĩothe kĩagomanĩte gĩũkĩrĩre Musa na Haruni, gĩkĩrora na kũrĩa hema-ya-gũtũnganwo yaakĩtwo; na atĩrĩrĩ, gũkĩonwo atĩ nĩĩhumbĩtwo nĩ itu, naguo riri wa Jehova ũkĩonwo ho.Nao Musa na Haruni magĩgĩthiĩ magĩkinya o hau mbere ya hema-ya-gũtũnganwo.Nake Jehova agĩkĩarĩria Musa, akĩmwĩra atĩrĩ,Ũkĩrai mwehere kĩrĩndĩ-inĩ gĩkĩ nĩ getha ndĩkĩnine o kahinda kanini. Magĩkĩĩgũithia, magĩturumithia mothiũ mao thĩ.Nake Musa agĩkĩĩra Haruni atĩrĩ, Oya rũgĩo rũaku rũa gũcinĩra ũbumba, ũrute mwaki wa kĩgongona ũwĩkĩre igũrũ rĩaruo, na wĩkĩre ũbumba igũrũ rĩaguo, ũcoke ũkuue rũgĩo rũu ũthiĩ narua kĩrĩndĩ-inĩ kĩu, ũkĩhoroherie; nĩ gũkorũo nĩharĩ marakara moimĩte kwĩ Jehova, na nĩhaitĩkĩte kũgĩa mũthiro mũnene.Nake Haruni akĩoya rũgĩo rũu rũake o ta ũguo Musa oigĩte, agĩteng’era, agĩtonya kĩrĩndĩ-inĩ kĩu agĩgĩkora atĩ ti-itherũ mũthiro nĩwambĩrĩirie kũnina andũ; agĩgĩĩkĩra ũbumba igũrũ rĩa mwaki, akĩhoroheria andũ acio.Nake agĩkĩrũgama gatagatĩ-inĩ ka andũ arĩa makuĩte na arĩa me muoyo; naguo mũthiro ũcio ũkĩninwo.Nao andũ arĩa maakuire nĩ ũndũ wa mũthiro ũcio maarĩ ngiri ikũmi na inya, na magana mũgwanja, thengia arĩa maakuire nĩ ũndũ wa ũndũ ũcio wekĩtwo nĩ Kora.Nake Haruni agĩgĩcoka he Musa mũromo-inĩ wa hema-ĩo-ya-gũtũnganwo; naguo mũthiro ũcio ũgĩkĩninwo.NINGĨ Jehova akĩarĩria Musa, akĩmwĩra atĩrĩ,Aria na ciana cia Isiraeli, ũciĩtie thanju, wĩtie atongoria othe o ta ũrĩa nyũmba cia maithe ma ciana icio cia Isiraeli itariĩ, nacio nĩ thanju ĩkũmi na igĩrĩ; naruo rũthanju o rũthanju ũrũandĩke rĩĩtwa rĩa mwene.Na rĩrĩ, rũthanju rũa Lawii ũrũandĩke rĩĩtwa rĩa Haruni; nĩ gũkorũo gũkũgĩa rũthanju o rũmwe rũmwe rũkoniĩ mũtongoria o wothe wa nyũmba cia maithe ma ciana cia Isiraeli.Nacio thanju icio ũciige hema-inĩ-ya-gũtũnganwo mbere ya ithandũkũ rĩa ũira, harĩa tũtũnganaga nawe.Na nĩgũgakinya atĩrĩ, atĩ mũndũ ũrĩa ngathura-rĩ, rũthanju rũake nĩruo rũgathundũra; ũguo nĩguo ngeninĩra mateta macio ma ciana cia Isiraeli, o macio magũtetagĩra.Musa agĩkĩarĩria ciana cia Isiraeli, nao atongoria ao othe makĩmũnengera thanju, o thanju ĩkũmi na igĩrĩ, o mũnene rũthanju rũmwe, o ta ũrĩa nyũmba cia maithe mao ciatariĩ; naruo rũthanju rũa Harani rũgĩkorũo rũrĩ o hamwe na thanju icio ciao.Nake Musa agĩkĩiga thanju icio mbere ya Jehova kũu hema-inĩ-ya-ũira thĩinĩ.Na gũgĩkinya atĩrĩ, atĩ mũthenya ũyũ ũngĩ, Musa akĩroka gũtonya hema-inĩ-ya-ũira; na atĩrĩrĩ, rũthanju rũa Haruni, o rũu rũkoniĩ nyũmba ya Lawii, rũgĩkorũo rũthundũrĩte, na rũkaruta kĩro, o na rũgaciara matunda meru metagwo ndothi.Nake Musa akiumia thanju icio ciothe nja, agĩciruta hau mbere ya Jehova, agĩcitwarĩra ciana cia Isiraeli, nacio igĩcirora, o mũndũ akĩoya rũthanju rũake.Nake Jehova agĩkĩĩra Musa atĩrĩ, cokia rũthanju rũa Haruni ũrũige mbere ya ithandũkũ rĩa ũira, rũtũũre ho, nĩ getha rũtuĩke kĩmenyithia harĩ andũ aya aremu; nĩguo ũnine mateta mao marĩa mandetagĩra, nĩ getha matigakue.Ũguo nĩguo Musa ekire; o ta ũrĩa Jehova aamwĩrire eke, ũguo noguo ekire.Nacio ciana cia Isiraeli ikĩarĩria Musa, ikiuga ũũ: Atĩrĩrĩ, nĩtũrakuani, na nĩtũrathira ithuothe.Mũndũ o wothe ũrĩa ũkuhagĩrĩria gĩikaro kĩu kĩa Jehova nĩ gũkua akuaga! Anga nĩtũgũgĩthira ithuothe?Nake Jehova agĩkĩĩra Haruni atĩrĩ, Wee mwene mwĩ na ariũ aku, o na andũ a nyũmba ya thoguo, nĩ inyuĩ mũgacokagĩrĩrũo nĩ ũũru ũrĩa ũngĩoneka ũkoniĩ handũ hau haamũre; ningĩ wee mwene mũrĩ na ariũ aku, no inyuĩ mũrĩcokagĩrĩrũo nĩ ũũru wanyu ũrĩa ũngĩoneka ũkoniĩ ũhoro wanyu wa ũrĩa mũtuĩkĩte athĩnjĩri-Ngai.O nao ariũ a ithe wanyu, acio a mũhĩrĩga wa Lawii, o acio a mũhĩrĩga wa a thoguo, ũmokokie o nao, nĩ getha meturanĩre nawe, magũtungatagĩre; no wee mwene, na ariũ aku me hamwe nawe, mũtungatage hau mbere ya hema-ya-ũira.Nao magũtungatagĩre wee mwene, o na mamenyagĩrĩre Hema-ya-gũtũnganwo; no matigakuhĩhĩria indo cia handũ hau haamũre, kana makuhĩhĩrie kĩgongona, nĩ getha matigakue o ene, o na kana inyuĩ mũkue.Nao megũturanĩrũo nawe, nĩguo wĩra wao ũtuĩke wa kũmenyagĩrĩra hema-ya-gũtũnganwo, nĩguo marutage wĩra wothe wa Hema ĩo, na mũtikanakuhĩhĩrio nĩ mũndũ wa mũhĩrĩga ũngĩ o na hanini.Naguo wĩra wanyu ũtuĩke wa kũmenyagĩrĩra maũndũ mothe ma handũ hau haamũre, o na kũmenyagĩrĩra kĩgongona kĩa ho; nĩ getha hatikanacoke kũgĩa marakara makinyĩre ciana cia Isiraeli.Na atĩrĩrĩ, niĩ nĩ niĩ ndĩyoeire ariũ a ithe wanyu, acio Alawii, maamũrũo thĩinĩ wa ciana cia Isiraeli, matuĩke ta marĩ kĩheo kĩrĩa mũheetwo, kĩamũrĩirũo Jehova, nĩguo matuĩke ndungata cia kũruta mawĩra ma hema-ya-gũtũnganwo.Ningĩ wee nawe, na ariũ aku me hamwe nawe, mũikarage mũrũmĩtie ũhoro ũcio wanyu wa gũtuĩka athĩnjĩri-Ngai wĩra-inĩ wothe wa kĩgongona, o na wa na kũu mbarĩ ĩrĩa ĩngĩ ya gĩtama gĩa kũhakania, mũgĩtungatage ho; ũhoro ũcio wa gũtuĩka athĩnjĩri-Ngai nĩndaaiũhe ũtuĩke ta arĩ kĩheo ndĩmũheete, na mũndũ ũrĩa ũtaamũrĩirũo wĩra ũcio angĩũkuhĩhĩria nĩ kũũragwo akoragwo.NINGI Jehova akĩarĩria Haruni, akiuga ũũ: Atĩrĩrĩ, nĩngũheete wĩra wa kũmenyerera magongona ma indo iria njiyũkagĩrio na igũrũ, nacio nĩ indo ciothe iria ciana cia Isiraeli inyamũragĩra; indo icio-rĩ, ngũheete wee mwene o na ariũ aku, nĩ ũndũ nĩmũitĩrĩirio maguta, naguo ũndũ ũcio ũtuĩke nĩguo mwagĩrĩirũo nĩ gwĩkagwo hĩndĩ ciothe tene na tene.Na rĩrĩ, thĩinĩ wa indo iria nyamũre mũno iria itarĩ cia gũcinwo na mwaki-rĩ, iria igatuĩka ciaku thĩinĩ wa indo ciacio ciothe iria ikandutagĩra, nĩ mahaki ma cio mothe ma mũtu, na magongona ma cio mothe ma mehia, o na magongona ma cio mothe ma mithitia, indo icio ciothe ikarutaga-rĩ, ĩkaamũrũo ituĩke igai rĩrĩa wamũrĩirũo wee mwene o na ariũ aku.Indo icio nĩũgacirĩaga ũcituĩte indo nyamũre mũno; na rĩrĩ, mũndũ mũrũme o wothe thĩinĩ wanyu, nĩagacirĩaga, na nĩikonagwo irĩ nyamũre nĩwe.Ningĩ indo iria ciana cia Isiraeli ikarutaga cia magongona ma kũiyũkio na igũrũ, ma iheo ciacio, o na iria ciothe ikarutaga cia magongona ma gũthũngũthio, icio rũngũheete wee mwene o na ariũ aku, o na aarĩ aku arĩa marĩ hamwe nawe; naguo ũndĩi ũcio ũtuĩke nĩguo mwagĩrĩirũo nĩ gwĩkagwo tene na tene. Mũndũ o wothe ũrĩa ũtagwatĩtwo nĩ thahu thĩinĩ wa nyũmba yaku nĩagacirĩaga.Na rĩrĩ, maguta mothe marĩa mega mũno, na magetha mothe marĩa mega mũno ma thabibu, o na ma irio cia mĩgũnda, maciaro ma mbere ma cio marĩa irĩheaga Jehova-rĩ, macio mothe nĩngũheete.Maciaro mothe ma mbere marĩa makaamba kwĩrua thĩinĩ wa bũrũri wacio, o marĩa igatwaragĩra Jehova, magatuĩka maku; mũndũ o wothe wa nyũmba yaku ũrĩa ũtagwatĩtwo nĩ thahu nĩakamarĩaga.Kĩndũ kĩrĩa gĩothe nyamũriirũo nĩ ciana cia Isiraeli gĩgatuĩka gĩaku.Marigithathi mothe thĩinĩ wa andũ othe, o na thĩinĩ wa nyamũ ciothe, marĩa andũ makarutĩra Jehova, magatuĩka maku; no rĩrĩ, irigithathi rĩa gũciarũo nĩ mũndũ, ndũrĩ hingo ũtakarĩkũũrithia, o namo marigithathi ma nyamũ iria irĩ mũgiro nĩ gũkũũra ũkamakũũrithia.Naguo ũkũũri wa marigithathi ma andũ-rĩ, nĩmakũũragwo me ma mweri ũmwe, o ta ũrĩa ũrĩtuaga, na ũtuage atĩ nĩ cekeri ithano, o ta ũrĩa cekeri ya handũ harĩa haamũre ĩigana ĩgĩtarũo (nayo ĩiganaine na gera mĩrongo ĩĩrĩ).No rĩrĩ, gategwa ka irigithathi, kana kagondu ka irigithathi, o na kana kori ka irigithathi, tũu ndũkanatũkũũrithie tũu nĩ twamũre; thakame yatuo ũkamĩminjaminjĩria kĩgongona, o namo maguta matuo ũmacinage, nĩguo matuĩke kĩndũ kĩrĩa kĩrutĩirũo Jehova kĩa ihaki rĩa gũcinwo na mwaki, nĩ getha mũtararĩko ũrĩa ũnungaga wega ũiguwo nĩwe.Nacio nyama ciatuo igatuĩka ciaku, o ta ũrĩa gĩthũri kĩrĩa gĩa gũthũngũthio, o na kũgũrũ kwa ũrĩo, irĩ ciaku.Indo ciothe iria nyamũre cia magongona ma kũiyũkio na igũrũ iria ciana cia Isiraeli irĩrutagĩra Jehova, nĩngũheete wee mwene, na ariũ aku, o na aarĩ aku me hamwe nawe; naguo ũndũ ũcio ũtuĩke nĩguo mwagĩrĩirũo nĩ gwĩkagwo tene na tene; ningĩ ũhoro ũcio nĩ wa kĩrĩĩnĩro kĩrĩa kĩrĩkanagĩrũo na cumbĩ mbere ya Jehova gĩtangĩgarũrĩka, nĩ ũndũ waku, o na ũndũ wa rũciaro rũaku tene na tene.Nake Jehova akĩĩra Haruni atĩrĩ, Wee ndũkagwata igai rĩa gĩthaka kũu bũrũri wacio, kana ũgwate gĩcunjĩ kĩaguo o na atĩa; niĩ nĩ niĩ gĩcunjĩ gĩaku, o na igai rĩaku thĩinĩ wa ciana cia Isiraeli.O naho ha ũhoro wa ciana cia Lawii-rĩ, nĩndĩciheete gĩcunjĩ gĩa ĩkũmi kĩrĩa ciana cia Isiraeli irutagĩra Jehova kĩa indo ciacio ciothe gĩtuĩke igai rĩacio, nĩ ũndũ wa wĩra ũrĩa irutaga, o wĩra ũcio ũrutagwo hau hema-inĩ-ya-gũtũnganwo.Na rĩrĩ, gwata rĩu, ciana cia Isiraeli itigacoka gũkuhĩhĩria hema-ya-gũtũnganwo, nĩ getha itigatuĩke atĩ nĩciĩhĩtie, nacio ikue.No rĩrĩ, Alawii nĩo marĩrutaga wĩra wa hema-ya-gũtũnganwo, na nĩo marĩcokagĩrĩrũo nĩ ũũru ũrĩa ũngĩoneka ho; naguo ũhoro ũcio ũtuĩke kĩrĩra kĩa watho wa kũrũmĩrĩrũo njiaro-inĩ cianyu ciothe tene na tene; nao Alawii acio matikagwata igai rĩa gĩthaka o na atĩa thĩinĩ wa ciana cia Isiraeli.Nĩ gũkorũo gĩcunjĩ kĩu gĩa ikũmi ciana cia Isiraeli irutagĩra Jehova gĩtuĩke indo ciacio iria imũrutagĩra cia igongona rĩa kũiyũkio na igũrũ, nĩkĩo ’heete Alawii gĩtuĩke igai rĩao; ũndũ ũcio nĩguo ũtũmĩte ndĩmere atĩ thĩinĩ wa ciana cia Isiraeli matikagwata igai rĩa gĩthaka o na atĩa.Ningĩ Jehova akĩarĩria Musa, akĩmwĩra atĩrĩ,O na ningĩ arĩria Alawii, ũmere ũũ: Hĩndĩ ĩrĩa mũkuoya gĩcunjĩ kĩu gĩa ikũmi kĩa indo cia ciana cia Isiraeli, o iria irutagĩra Jehova, icio ndĩmũheete ituĩke igai rĩanyu-rĩ, nĩmũgacoka mũrutĩre Jehova indo imwe ciacio ituĩke igongona rĩa kũiyũkio na igũrũ, nacio ituĩke gĩcunjĩ gĩa ĩkũmi kiumĩte harĩ gĩcunjĩ o ro kĩu gĩacio gĩa ikũmi.Na rĩrĩ, ha ũhoro wanyu-rĩ, indo icio mũkarutĩra Jehova ituĩke cia igongona rĩa kũiyũkio na igũrũ-rĩ, ikonagwo ta arĩ ngano yanyu ĩrutĩtwo kĩhuhĩro-inĩ, kana ndibei yanyu ĩrĩa njega ĩrutĩtwo kĩhihĩro-inĩ.Ũguo noguo na inyuĩ mũkarutagĩra Jehova igongona rĩa kũiyũkio na igũrũ riumĩte gĩcunjĩ-inĩ kĩu gĩa ĩkũmi kĩa indo iria mũkaiyũkagia harĩ ciana cia Isiraeli; na gĩcunjĩ kĩu gĩacio mũrutagĩra Jehova gĩa kũiyũkio na igũrũ kĩheo Haruni, ũcio mũthĩnjĩri-Ngai.Na rĩrĩ, thĩinĩ wa iheo cianyu ciothe iria mũkaheagwo, no mũhaka mũkarutĩra Jehova igongona rĩa kũiyũkio na igũrũ thĩinĩ wacio ciothe, nacio indo icio mũkaruta, igatuĩka nĩ iria njega mũno cia kwamũrĩrũo Jehova.Tondũ ũcio nĩũkera ciana cia Lawii ũũ: Atĩrĩrĩ, rĩrĩa mũkarutĩra Jehova indo icio njega mũno cia kũiyũkio na igũrũ ciumĩte gĩcunjĩ-inĩ kĩu-rĩ, icio njega mũno irutagwo nĩ Alawii ikonagwo ta arĩ uumithio wao wa kĩhuhĩro-inĩ, o na ta arĩ uumithio wao wa kĩhihĩro-inĩ gĩa thabibu.Na nĩmũkarĩagĩra indo icio o kũndũ guothe kũrĩa mũgakoragwo mũrĩ, inyuene, o na andũ a nyũmba cianyu; nĩ gũkorũo indo icio nĩcio mũcara wanyu ũrĩa mũkaheagwo nĩ ũndũ wa wĩra wanyu ũcio mũrutaga hema-inĩ-ya-gũtũnganwo.Na rĩrĩ, mũtikonwo ta mwĩhĩtie nĩ ũndũ wa ũhoro ũcio, mũngĩkorũo nĩmũrĩkĩtie kũiyũkia na igũrũ indo icio njega mũno; no indo icio theru ciamũrĩirũo Jehova cia ciana cia Isiraeli mũtikanacithahie, mũcithũkie, nĩ getha mũtigakue.NINGĨ Jehova akĩarĩria Musa na Haruni, akĩmera atĩrĩ,Gĩkĩ nĩ kĩrĩra kĩa watho wa kũrũmĩrĩrũo gĩathanĩtwo nĩ Jehova, akoiga atĩrĩ, Aria na ciana cia Isiraeli, ũciĩre ikũrehere mori ngunũ ĩtarĩ ũcuke, na ĩtarĩ na kaũũgũ, na ĩtarĩ yekĩrũo mũtĩ wa ngingo;mũmĩnengere Eleazaru, mũthĩnjĩri-Ngai, nake athiĩ nayo, amĩtware na kũu gĩthaka-inĩ mbarĩ ĩrĩa ĩngĩ ya kĩraaro, nayo ĩthĩnjĩrũo nĩ mũndũ o hau mbere yake;nake Eleazaru, ũcio mũthĩnjĩri-Ngai, oe thakame yayo na kĩara, aminjaminje thakame ĩo amĩroretie mwena wa na mbere wa hema-ya-gũtũnganwo maita mũgwanja;nayo mori ĩo ĩcinwo nĩ mũndũ Eleazaru akĩĩonagĩra, acine rũũa rũayo, na nyama ciayo, na thakame yayo, o na tatha wayo hamwe nacio.Nake mũthĩnjĩri-Ngai acoke oe kamũtĩ ka mũtarakwa, o na mũthobi, o na ndigi cia rangi wa gakarakũ, aciikie mwaki-inĩ o hau mori ĩo ĩkũhĩĩra.Thutha wa ũguo mũthĩnjĩri-Ngai athambie nguo ciake, na ethambe mwĩrĩ na maĩ, atonye kĩraaro-inĩ; nake mũthĩnjĩri-Ngai ũcio atinde e na thahu nginya o hwaĩ-inĩ.O nake mũndũ ũcio ũcinĩte mori ĩo athambie nguo ciake na maĩ, na ethambe mwĩrĩ wake na maĩ, na atinde e na thahu nginya o hwaĩ-inĩ.Na mũndũ ũngĩ ũtarĩ na thahu ahakũre mũhu wa mori ĩo, aũige handũ hatheru na kũu gĩthaka-inĩ mbarĩ ĩrĩa ĩngĩ ya kĩraaro, naguo mũhu ũcio ũigwo nĩ ũndũ wa kĩrĩndĩ gĩa ciana cia Isiraeli, ũtuĩke wa gũthondeka maĩ marĩa maamũre ma gũthahũrana; tondũ mũhu ũcio nĩguo wa gũthahũrana.Nake mũndũ ũrĩa ũkũhakũra mũhu ũcio wa mori ĩo athambie nguo ciake, na atinde e na thahu nginya o hwaĩ-inĩ: naguo ũhoro ũcio ũtuĩke kĩrĩra kĩa watho wa kũrũmĩrĩrũo tene na tene nĩ ciana cia Isiraeli, o na mũgeni ũrĩa ũtũũranagia nacio.Na rĩrĩ, mũndũ ũrĩa ũkahutia kĩimba kĩa mũndũ o na ũrĩkũ, agaikara mĩthenya mũgwanja arĩ na thahu;mũndũ ũcio-rĩ, nĩetherie na maĩ macio mũthenya wa ĩtatũ, naguo mũthenya wa mũgwanja agakorũo e mũthahũku; no rĩrĩ, angĩaga gwĩtheria mũthenya wa ĩtatũ, o naguo mũthenya wa mũgwanja ndakonwo e mũthahũku.Mũndũ o wothe ũrĩa ũkahutia kĩimba kĩa mũndũ o na ũrĩkũ, na aage gwĩtheria, nĩ gũthahia egũthahia gĩikaro kĩa Jehova; nake mũndũ ũcio nĩakaingatwo athengio kũrĩ andũ Aisiraeli; na aikare o na thahu nĩ ũndũ wa ũrĩa ataminjaminjĩirio maĩ macio maamũre ma gũthahũrana. Thahu wake arĩ o naguo; ndũmũthirĩte.Atĩrĩrĩ, ũyũ nĩguo watho wa kũrũmĩrĩrũo mũndũ angĩkorũo akuĩrĩire hema thĩinĩ; mũndũ o wothe ũrĩa ũgatonya hema ĩo thĩinĩ, o na ũrĩa wothe ũgakoragwo kuo thĩinĩ, nĩmakagwatwo nĩ thahu mĩthenya mũgwanja.Nakĩo kĩrĩa gĩothe gĩgakoragwo gĩkunũrĩtwo, gĩkaaga gũkunĩkwo biũ, kĩĩ na thahu.Ningĩ mũndũ o wothe ũrĩa ũkahutia kĩimba kĩa mũndũ ũũragĩirũo na rũhiũ rũa njora na kũu gĩthaka-inĩ, kana ahutie kĩimba o na kĩrĩkũ kĩa mũndũ, kana ihĩndĩ rĩa mũndũ, o na kana mbĩrĩra-rĩ, agaikara e na thahu matukũ mũgwanja.Naho ha ũhoro wa mũndũ ũcio ũgwatĩtwo nĩ thahu, andũ makoya mũhu wa harĩa mori ĩo ya igongona rĩa gũthahũrana ĩcinĩirũo, namo maĩ ma mũtahano matahĩtwo handũ megũtherera maitĩrĩrũo mũhu-inĩ ũcio wĩ kiuga;na mũndũ ũmwe ũtarĩ na thahu oe mũthobi, aũtobokie maĩ-inĩ macio, aminjaminjĩrie hema, na indo ciayo ciothe, o na andũ arĩa marĩ ho, o na aminjaminjĩrie mũndũ ũrĩa wahutirie ihĩndĩ rĩu, kana kĩimba kĩa mũndũ mũũrage, kana kĩa ũrĩa ũkuĩte o ro ũguo, o na kana mbĩrĩra;na rĩrĩ, mũthenya wa ĩtatũ, o na wa mũgwanja, nĩguo mũndũ ũcio ũtarĩ na thahu akaminjaminjĩria ũrĩa wĩ na thahu maĩ; naguo mũthenya ũcio wa mũgwanja nĩguo akamũthahũra biũ; nake ũcio ũthahũrĩtwo athambie nguo ciake, na ethambe na maĩ, naguo hwaĩ-inĩ wa mũthenya ũcio atuwo atĩ nĩaathahũka biũ.No rĩrĩ, mũndũ ũrĩa ũkagwatwo nĩ thahu, na aage gwĩtheria-rĩ, nĩakaingatwo athengio harĩ kĩrĩndĩ-inĩ kĩa Aisiraeli, nĩ ũndũ nĩathahĩtie handũ harĩa haamũre ha Jehova; mũndũ ũcio ndaminjaminjĩirio maĩ macio maamũre ma gũthahũrana; akĩrĩ o na thahu.Naguo ũndũ ũyũ ũtuĩke kĩrĩra kĩa watho wa gũtũũra ũrũmagĩrĩrũo nĩo, atĩ mũndũ ũrĩa ũkũminjaminjanĩria maĩ macio maamũre ma gũthahũrana athambie nguo ciake, nake mũndũ ũrĩa ũkũhutia maĩ macio maamũre no agwatwo nĩ thahu nginya o hwaĩ-inĩ wa mũthenya ũcio.Ningĩ kĩrĩa gĩothe gĩkahutio nĩ mũndũ ũcio wĩ na thahu nĩgĩkagwatwo nĩ thahu; o nake mũndũ ũrĩa ũkahutia kĩndũ kĩu nĩakagwatwo nĩ thahu ũcio, nginya o hwaĩ-inĩ wa mũthenya ũcio.NA RĨRĨ, ciana cia Isiraeli, naguo ũguo nĩ ta kuuga kĩrĩndĩ kĩu gĩothe, igĩthiĩ igĩkinya werũ wa Zini mweri wa mbere; nao andũ acio magĩgĩikara Kadeshi; nake Miriamu agĩkuĩra kuo, na agĩthikwo o ro kuo.Naho handũ hau hakĩagwo maĩ nĩ ũndũ wa kĩrĩndĩ kĩu; nakĩo gĩkĩrũrũngana, gĩgĩũkĩrĩra Musa na Haruni.Nao andũ acio magĩtetia Musa, makĩaria nake makiuga atĩrĩ, Na arĩ korũo nĩ gũkua twakuanĩire hamwe na ariũ a ithe witũ arĩa maakuĩrĩire mbere ya Jehova!Rĩu-rĩ, nĩ kĩ gĩtũmĩte mũrehe kĩrĩndĩ gĩkĩ kĩa Jehova werũ-inĩ ũyũ nĩ getha tũkuĩre kuo, ithuene, o na ũhiũ witũ?Ningĩ-rĩ, nĩ kĩ gĩatũmire mũtũrute Misiri mũtũrehe kũndũ gũkũ kũũru? Gũkũ ti kũndũ irio ingĩhandĩka, kana kuoneke ngũyũ, kana thabibu, kana makomamanga; o namo maĩ ma kũnyua gũtirĩ.Nao Musa na Haruni magĩthiĩ, makiuma hau kĩrĩndĩ kĩu kĩarĩ, magĩkinya mũromo-inĩ wa hema-ya-gũtũnganwo, makĩĩgũithia magĩturumithia mothiũ mao thĩ; naguo riri wa Jehova ũkĩmoimĩrĩra.Nake Jehova akĩarĩria Musa, akĩmwĩra atĩrĩ,Oya rũthanju rũaku, mũcokanĩrĩrie kĩrĩndĩ gĩothe mwĩ na Haruni mũrũ wa nyũkwa, mũcoke mwarĩrie rũaro rũrũ rũa ihiga kĩĩ ho gĩkĩĩiguagĩra, nĩ getha ruume maĩ; ũrute maĩ ihiga-inĩ rĩrĩ, ũkĩhe kĩrĩndĩ gĩkĩ maĩ kĩnyue, hamwe na ũhiũ wakĩo.Musa agĩkĩoya rũthanju rũu, akĩrũruta hau rũaigĩtwo mbere ya Jehova, o ta ũrĩa aamwathĩte.Musa na Haruni magĩgĩcokanĩrĩria kĩrĩndĩ kĩu gĩothe hamwe mbere ya ihiga rĩu, Musa agĩkĩĩra atĩrĩ, Rĩu ta gĩthikĩrĩriei, inyuĩ aremi aya, anga no mũhaka tũkĩmũrutĩre maĩ ihiga-inĩ rĩrĩ?Musa agĩkĩoya guoko gwake na igũrũ, akĩgũtha ihiga rĩu na rũthanju kerĩ; hagĩkiuma maĩ maingĩ mũno, nakĩo kĩrĩndĩ kĩu gĩkĩnyua hamwe na ũhiũ wakĩo.Nake Jehova akĩĩra Musa na Haruni atĩrĩ, Tondũ mũtinanjĩtĩkia nĩguo muonanie atĩ ndĩ mũtheru, mũndĩithie harĩ ciana cia Isiraeli-rĩ, mũtigakinyia kĩrĩndĩ gĩkĩ bũrũri ũrĩa ndĩkĩheete.Namo maĩ macio magĩtuwo Meriba; nĩ gũkorũo ciana cia Isiraeli nĩciatetanirie na Jehova, nake akĩĩonania harĩ cio atĩ nĩwe wa gũtĩwo atuwo mũtheru.Ningĩ Musa akĩrekia andũ moimĩte hau Kadeshi makinye kwĩ mũthamaki wa Edomu, mamwĩre ũũ: Atĩrĩrĩ, mũrũ wa nyũkwa Isiraeli oiga ũũ: Wee nĩũũĩ mathĩna mothe marĩa tuonete,ũrĩa maithe maitũ maaikũrũkire magĩthiĩ Misiri, na ithuĩ tũgĩtũũra kũu Misiri mĩaka mĩingĩ, na ũrĩa maatwĩkire maũndũ moru, ithuene o na maithe maitũ;na rĩrĩa twakaĩire Jehova, akĩigua mũgambo witũ, akĩrekia mũraika, agĩtũruta bũrũri ũcio wa Misiri; na rĩu tũkĩrĩ o gũkũ Kadeshi, itũũra rĩrĩa rĩrĩ o mũthia-inĩ wa mũhaka wa bũrũri waku.Ndagũthaitha ũtwĩtĩkĩrie tũtuĩkanĩrie bũrũri waku; na tũtigera mĩgũnda-inĩ ya irio, kana mĩgũnda-inĩ ya mĩthabibu, kana tũnyue maĩ ma ithima iria irĩ kuo; no tũkũgera njĩra ĩrĩa nene ya gĩtwari, na tũtikerũra na mwena wa ũrĩo, o na kana wa ũmotho, o nginya rĩrĩa tũgakorũo tũhĩtũkĩte mũhaka wa bũrũri waku.Nake mũthamaki ũcio wa Edomu akĩmũcokeria atĩrĩ, Ndũngĩtuĩkanĩria bũrũri wakwa, ndikoimagarithie hiũ cia mbaara ngũũkĩrĩre.Nacio ciana cia Isiraeli ikĩmwĩra atĩrĩ, Tũkũgera o njĩra ĩrĩa nene ya gĩtwari; na rĩrĩ, tũngĩnyua maĩ makuo, niĩ mwene, o na ng’ombe ciakwa, nĩngaruta kĩrĩa mangiuma; ĩtĩkĩra ’hĩtũke, ndagũthaitha, ndĩĩhĩtũkĩre o ro ũguo na magũrũ itegwĩka kaũndũ kangĩ o na karĩkũ.Nowe akiuga atĩrĩ, Aca, ndũngĩhĩtũka. Nao Aedomu magĩkiumagara nĩguo makahũrane mbaara nao marĩ andũ aingĩ mũno, o na me na hinya mũnene mũno.Ũguo nĩguo Aedomu maaregire gwĩtĩkĩria Aisiraeli matuĩkanĩrie bũrũri wao; tondũ ũcio Aisiraeli makĩgarũrũka, magĩtigana nao.Nao magĩkĩgwata rũgendo moimĩte hau Kadeshi; nacio ciana cia Isiraeli, naguo ũguo nĩ ta kuuga kĩrĩndĩ kĩu gĩothe, igĩgĩkinya kĩrĩma-inĩ kĩa Horu.Nake Jehova akĩarĩria Musa na Haruni kĩrĩma-inĩ kĩu kĩa Horu, mũhaka-inĩ wa bũrũri ũcio wa Edomu, akiuga atĩrĩ,Rĩu nĩ hĩndĩ Haruni egũturanĩrũo na andũ ao arĩa maanakua; nĩ ũndũ ndagatonya bũrũri ũcio ’heete ciana cia Isiraeli, nĩ gũkorũo nĩmwanemire mũkĩrega kũigua ũhoro wakwa o kũu maĩ-inĩ ma Meriba.Ta kĩoe Haruni na Eleazaru mũrũwe, ũmatware kĩrĩma-inĩ kĩa Horu igũrũ;ũcoke ũcume Haruni nguo ciake, ũcihumbe Eleazaru, mũrũwe; tondũ Haruni nĩegũturanĩrũo na andũ ao arĩa maanakua, agĩkuĩre o ro kuo.Nake Musa agĩĩka o ta ũrĩa Jehova aamwathire, magĩkĩambata kĩrĩma-inĩ kĩu kĩa Horu, makĩonagwo nĩ kĩrĩndĩ kĩu gĩothe.Musa agĩgĩcuma Haruni nguo ciake, agĩcihumba Eleazaru mũrũwe, nake Haruni agĩgĩkuĩra kũu kĩrĩma igũrũ; nao Musa na Eleazaru magĩikũrũka makiuma kũu kĩrĩma-inĩ.Na rĩrĩ, rĩrĩa kĩrĩndĩ kĩu gĩothe, naguo ũguo nĩ ta kuuga nyũmba yothe ya Isiraeli, kĩonire atĩ Haruni nĩakuĩte, gĩkĩmũrĩrĩra matukũ mĩrongo ĩtatũ.Na rĩrĩ, Mũkanaani ũrĩa warĩ mũthamaki wa Aradi, o ũcio watũũrĩte Mwena-wa-Gũthini, akĩigua atĩ Aisiraeli mokĩire njĩra ya Atharimu; agĩgĩthiĩ ita akarũe na Aisiraeli, na agĩtaha andũ amwe ao.Nao Aisiraeli makĩĩra Jehova na mwĩhĩtwa atĩrĩ, Ti-itherũ ũngĩrekereria andũ aya ũmaneane moko-inĩ maitũ-rĩ, nĩtũkwananga matũũra mao, tũmaamũre ma kũninwo biũ.Nake Jehova agĩkĩigua mũgambo wa andũ a Isiraeli, agĩĩtĩkĩra ũhoro ũcio, agĩkĩrekereria Akanaani acio, nao andũ a Isiraeli magĩkĩmanina biũ hamwe na matũũra mao; naho handũ hau hagĩtuwo Horoma.Nao makĩgwata rũgendo, moimĩte kĩrĩma-inĩ kĩu kĩa Horu, magĩgĩthiĩ na njĩra ĩrĩa yarorete Iria Itune, nĩguo mathiũrũrũke bũrũri wa Edomu; nacio ngoro cia andũ acio igĩthethũka mũno nĩ ũndũ wa njĩra ĩo.Nao magĩkĩaria maũndũ ma gũcambia Ngai, o na Musa, makiuga atĩrĩ, Mwatũrutire Misiri tũũke tũkuĩre gũkũ werũ-inĩ nĩkĩ? Nĩ ũndũ-rĩ, gũkũ gũtikĩrĩ irio, na gũtirĩ maĩ, na rĩu ngoro ciitũ nĩinyikĩte mũgate ũyũ ũtarĩ kĩene.Nake Jehova akĩrehithĩrie andũ acio nyamũ-cia-thĩ ikũhenia o ta mwaki, nacio ikĩmarũma; nao andũ aingĩ a Isiraeli magĩkua.Andũ acio magĩgĩthiĩ kwĩ Musa, makĩmwĩra atĩrĩ, Nĩtwĩhĩtie nĩ ũndũ nĩtũcambĩtie Jehova, o nawe tũgagũcambia; hoya Jehova, nĩ getha atũthengerie nyamũ-ici-cia-thĩ. Nake Musa agĩkĩmahoera.Nake Jehova agĩkĩĩra Musa atĩrĩ, Wĩthondekere nyamũ-ya-thĩ ĩkũhenia ta mwaki, ũmĩĩkĩre igũrũ rĩa mũtĩ wa kĩbebero; na gũgĩkinye atĩrĩ, atĩ mũndũ o wothe ũrĩa ũrũmĩtwo, aamĩrora, akahonoka.Musa agĩgĩthondeka nyamũ-ya-thĩ ya gĩcango, akĩmĩĩkĩra mũtĩ-inĩ wa kĩbebero igũrũ; na gũgĩkinya atĩrĩ, atĩ rĩrĩa nyamũ-ya-thĩ yarũma mũndũ o na ũrĩkũ, aarora nyamũ-ĩo-ya-thĩ ya gĩcango-rĩ, akahonoka.Ningĩ ciana cia Isiraeli ikĩgwata rũgendo, ikĩamba hema ciacio Obothu.Ningĩ igĩthiĩ ciumĩte Obothu, igĩciamba Iye-abarimu, werũ-inĩ wa njĩra ya gũkinya Moabi, ũrĩa ũrorete mwena wa irathĩro.Ningĩ cioima hau igĩthiĩ rũgendo, ikĩamba hema ciacio kĩanda-inĩ gĩa Zeredu.Ningĩ cioima hau igĩthiĩ rũgendo, ĩkĩamba hema ciacio mũrĩmo ũrĩa wa Arinoni, kũu werũ-inĩ ũrĩa ũgucũkĩte wambĩrĩirie mũhaka-inĩ wa Aamori; nĩ gũkorũo Arinoni nĩruo rũarĩ mũhaka wa Amoabi, naruo nĩruo rũahakanĩtie Amoabi na Aamori.Tondũ ũcio kwĩragwo ibuku-inĩ rĩa ita cia Jehova atĩrĩ,Vahebu gĩtuamba gĩa Sufa,O na kũu cianda-inĩ cia Arinoni,O na kĩgaragaro-inĩ gĩa cianda,Kĩrĩa kĩambatĩrĩire itũũra rĩa Ari,O na gĩgatheca mĩhaka-inĩ ya Amoabi.Ningĩ cioima hau, igĩthiĩ rũgendo, igĩkinya Biri; naho nĩho gĩthima-inĩ kĩrĩa Jehova aaheire Musa ũhoro wakĩo, ũũ: Cokanĩrĩria andũ othe hamwe, na nĩngũmahe maĩ manyue.Hĩndĩ ĩo Aisiraeli magĩkĩina rũĩmbo rũrũ:Therũka maĩ, wee gĩthima gĩkĩ; inyuĩ na inyuĩ kĩinĩrei;O gĩthima kĩrĩa anene menjete,Gĩgathikũrio nĩ andũ arĩa me igweta,Magagĩthikũria na mĩthĩgi yao ya ũnene, o na mĩtirima yao.Ningĩ ciana cia Isiraeli cioima werũ-inĩ ũcio, ikĩgwata rũgendo, igĩkinya Matana;ningĩ cioima Matana, igĩkinya Nahalieli; ningĩ cioima Nahalieli, igĩkinya Bamothu;ningĩ cioima Bamothu, igĩkinya kĩanda kĩrĩa kĩrĩ werũ-inĩ wa Amoabi, igĩgĩkinya o kĩrĩma-inĩ kĩa Pisiga igũrũ, kĩrĩa kĩrorete na hau mũhuro werũ-inĩ.Nao Aisiraeli makĩrekia andũ gwĩ Sihoni, mũthamaki wa Aamori, makamwĩre atĩrĩ,Reka nduĩkanĩrie bũrũri waku; na tũtikerũra mĩgũnda-inĩ ya irio, kana ya mĩthabibu; na tũtinyua maĩ ma ithima; no tũkũgera njĩra ĩrĩa nene ya gĩtwari, o nginya tũhĩtũke mũhaka wa bũrũri waku.No Sihoni ndaigana gwĩtĩkĩria Aisiraeli mahĩtũkĩre mũhaka-inĩ wa bũrũri wake; no rĩrĩ, nĩ kũũngania onganirie andũ ake othe hamwe, akiumagara o nginya werũ-inĩ, agokĩrĩre Aisiraeli, agĩgĩkinya Jahazu; agĩkĩrũa na Aisiraeli.Nao Aisiraeli makĩmũhũra na hiũ cia njora makĩmũnina, makĩmũtunya bũrũri wake kuuma rũũĩ rũa Arinoni nginya rũũĩ rũa Jaboku; naguo ũguo nĩ ta kuuga o nginya bũrũri wa ciana cia Amoni; nĩ gũkorũo mũhaka wa ciana icio cia Amoni warĩ hinya mũno ũkĩhĩtũkwo.Nao Aisiraeli magĩtunyana matũũra mothe marĩa maarĩ kuo, magĩgĩtũũra kũu matũũra-inĩ macio mothe ma Aamori, namo nĩmo Heshiboni, o na tũtũũra twakuo tuothe.Tondũ Heshiboni nĩrĩo itũũra rĩa Sihoni ũcio mũthamaki wa Aamori, na nĩwe ũrĩa wahũranĩte na mũthamaki wa Moabi wa mbere ya hĩndĩ ĩo, akamũtunya bũrũri wake wothe o nginya Arinoni.Tondũ ũcio arĩa maaragia ũhoro na thimo makĩrũhia moigaga atĩrĩ,Ũkĩrai mũthiĩ Heshiboni,Itũũra rĩu rĩa Sihoni rĩakwo, o na rĩĩkĩrũo hinya;Nĩ gũkorũo mwaki nĩuumĩte Heshiboni,Naruo rũrĩrĩmbĩ rũkoima itũũra rĩu rĩa Sihoni,Rũkarĩa itũũra rĩa Ari rĩa Moabi, rũkarĩnina biũ,Hamwe na anene a ng’ongo iria ndũũgĩru cia Arinoni.Hĩ! Kaĩ ũrĩ na haaro, wee Moabi-ĩ!Atĩrĩrĩ, inyuĩ andũ a Kemoshu, hĩ, kaĩ nĩmũũrĩte o kũũra biũ-ĩ!Nĩaarekereirie ariũ ake matũũre ihenya-inĩ,O na airĩtu ake akamarekereria matũũre matahĩtwo,Akamaneana harĩ Sihoni mũthamaki wa Aamori.Nĩtũmarathĩte; Heshiboni nĩrĩninĩtwo biũ, rĩgakinyio o Diboni,Nakuo kũndũ kũu guothe tũkwanangĩte tũgagũkinyia o Nofa,Itũũra rĩrĩa rĩkuhanĩrĩirie na Medeba.Ũguo nĩguo Aisiraeli maatũũrire bũrũri wa Aamori.Nake Musa akĩrekia andũ magathigane Jazeri, nao Aisiraeli magĩtunyana mĩciĩ ya itũũra rĩu, makĩingata Aamori arĩa maarĩ kuo.Ningĩ magĩkĩgarũrũka makĩambata na njĩra ĩrĩa ĩrorete Bashani; nake Ogu, mũthamaki wa Bashani, arĩ hamwe na andũ ake othe, akiumagara akahũranĩre nao Edirei.Nake Jehova agĩkĩĩra Musa atĩrĩ, Menya ũmwĩtigĩre; nĩ ũndũ nĩndĩkĩtie kũmũneana moko-inĩ maku, we mwene, na andũ ake othe, o na bũrũri wake wothe; nawe nĩũkũmwĩka o ta ũrĩa ũrekire Sihoni, mũthamaki wa Aamori, ũrĩa ũratũire Heshiboni.Tondũ ũcio makĩmũhũra we mwene o na ariũ ake, o na andũ ake othe, o nginya gũkĩaga mũndũ o na ũmwe ũtigarĩtio; nao makĩĩgwatĩra bũrũri wake.Ningĩ ciana cia Isiraeli ikĩgwata rũgendo ikĩamba hema ciacio werũ wa Moabi, mũrĩmo ũrĩa wa Jorodani, o kũu Jeriko.Nake Balaki wa Ziporu, akĩona maũndũ mothe marĩa Aisiraeli mekĩte Aamori.Nao Amoabi magĩĩtigĩra andũ acio mũno, nĩ gũkorũo maarĩ aingĩ, magĩgĩtangĩka mũno nĩ ũndũ wa ciana cia Isiraeli.Amoabi acio magĩkĩĩra athuri a Midiani atĩrĩ, Rĩu kĩrĩndĩ gĩkĩ kĩingĩ ũũ nĩgĩkũng’aria indo ciothe iria irĩ gũkũ gwitũ, gĩcinine biũ o ta ũrĩa ndegwa ĩhukagia nyeki werũ ĩgathira biũ. Nake Balaki ũcio wa Ziporu nĩwe warĩ mũthamaki wa Amoabi matukũ macio.Agĩkĩrekereria Balaamu wa Beori andũ makinye Pethori, gũkuhĩ na Rũũĩ rũa Farati, bũrũri wa ciana cia andũ ao, makamwĩte, mamwĩre ũũ: Athĩrĩ, nĩharĩ andũ haha-ĩ, na moimĩte Misiri; na rĩrĩ, maiyũrĩte gũkũ thĩ guothe, nao maikarĩte mang’ethanĩire na niĩ;tondũ ũcio ndagũthaitha ũũke ũ’numĩre andũ aya magwatwo nĩ kĩrumi, tondũ me na hinya kũngĩra; na hihi ndirĩ hinya ngĩhootana, nĩ getha tũmahũre, na nĩguo ’hote kũmarutũrũra moime bũrũri ũyũ; nĩ ũndũ nĩnjũĩ atĩ mũndũ ũrĩa wee ũrathimĩte, nĩarathimĩkaga, na ũrĩa ũrumĩte, nĩagwatagwo nĩ kĩrumi.Athuri acio a Amoabi, o na athuri a Amidiani, magĩgĩthiĩ makuuĩte indo cia nduhi nĩ ũndũ wa ũgo; magĩgĩkinya kwĩ Balaamu, makĩmũhe ũhoro wa ũrĩa Balaki oigĩte.Nake agĩkĩmera atĩrĩ, Raarai gũkũ ũtukũ ũyũ, na nĩngũroka kũmũcokeria ũhoro, o ta ũrĩa Jehova arĩnjĩra; nao anene acio a Amoabi magĩkĩraarania na Balaamu.Nake Ngai agĩkora Balaamu, akĩmũũria atĩrĩ, Andũ aya nĩ arĩkũ mwĩ nao?Nake Balaamu agĩcokeria Ngai atĩrĩ, Nĩ Balaki wa Ziporu, mũthamaki wa Moabi, ũndekeirie andũ, akoiga ũũ:Atĩrĩrĩ, andũ arĩa moimĩte Misiri nĩmaiyũrĩte gũkũ thĩ guothe; na rĩu gĩũke ũ’numĩre andũ acio, na hihi ndirĩ hinya ngĩhũrana nao ndĩmarutũrũre.Ngai agĩkĩĩra Balaamu atĩrĩ, Aca, ndũngĩthiĩ nao; ningĩ ndũngĩruma andũ acio, nĩ ũndũ nĩ arathime.Nake Balaamu akĩroka gũũkĩra rũcinĩ tene, akĩĩra anene acio a Balaki atĩrĩ, Wĩinũkĩrei mũcoke bũrũri wanyu; nĩ gũkorũo Jehova nĩaregete kũnjĩtĩkĩria tũthiĩ na inyuĩ.Nao anene acio a Amoabi magĩgĩũkĩra, magĩkinya kwĩ Balaki, makĩmwĩra atĩrĩ, Balaamu nĩaarega kũrehane na ithuĩ.Ningĩ Balaki akĩrekia anene angĩ, aingĩ makĩria, o na marĩ igweta kũrĩ acio a mbere.Nao magĩgĩkinya kwĩ Balaamu, makĩmwĩra atĩrĩ, Balaki wa Ziporu oiga ũũ: Ndagũthaitha hatikagĩe ũndũ o na ũrĩkũ wa kũgiria ũũke kũrĩ niĩ;nĩ ũndũ nĩngũgũtũũgĩria ũtĩĩke mũno, o naguo ũndũ o wothe ũrĩa ũngĩnjĩra, nĩngũwĩka; tondũ ũcio ndagũthaitha ũũke ũ’numĩre andũ aya.Nake Balaamu agĩcokia, akĩĩra ndungata icio cia Balaki atĩrĩ, O na Balaki angĩ’he nyũmba yake ĩiyũrĩte betha na thahabu-rĩ, ndingĩhota kwagarara kiugo kĩa Jehova Ngai wakwa, atĩ njĩke ũndũ o na ũrĩkũ wa gũkĩnyihia, kana wa gũkĩongerera.Tondũ ũcio ndamũthaitha mũraare gũkũ ũtukũ ũyũ o na inyuĩ, nĩguo nyambe ’menye ũhoro ũrĩa Jehova ekũnjĩra makĩria.Nake Ngai agĩgĩkora Balaamu ũtukũ, akĩmwĩra atĩrĩ, Kũngĩkorũo andũ acio nĩmokĩte gũgwĩta-rĩ, ũkĩra ũthiĩ nao; no rĩrĩ, ũndũ ũrĩa ngakwĩra wĩke, noguo wiki ũgeka.Balaamu agĩkĩroka gũũkĩra rũcinĩ, agĩtandĩka ndigiri yake, agĩthiĩ na anene acio a Amoabi.Nake Ngai agĩcinwo nĩ marakara mũno nĩ ũndũ wa Balaamu gũthiĩ nao, mũraika wa Jehova agĩkĩrũgama handũ njĩra-inĩ amũgirie ahĩtũke. Na rĩrĩ, nĩ kũhaica aahaicĩte ndigiri ĩo yake, na aarĩ na aanake erĩ, arĩa maarĩ ndungata ciake.Nayo ndigiri ĩgĩkĩona mũraika wa Jehova arũgamĩte njĩra-inĩ, anyitĩte rũhiũ rũake rũa njora rũĩ rũcomore; ndigiri ĩo ĩgĩgĩkerũra na mwena ĩgĩthiĩ mũgũnda; nake Balaamu akĩmĩgũtha nĩguo ĩcoke njĩra-inĩ.Ningĩ mũraika wa Jehova akĩrũgama handũ mũriko-inĩ gatagatĩ ka mĩgũnda ĩĩrĩ ya mĩthabibu handũ hairige mwena ũyũ o na mwena ũrĩa ũngĩ.Nayo ndigiri ĩo ĩkĩona mũraika wa Jehova, ikĩĩhatĩrĩria rũirigo-inĩ ĩkĩhihinyanĩria kũgũrũ kwa Balaamu na rũirigo rũu; nake Balaamu agĩkĩmĩgũtha rĩngĩ.Ningĩ mũraika wa Jehova agĩthiathia kabere, akĩrũgama handũ hakunderu, hatangĩgarũrũkĩka na mwena wa ũrĩo, kana wa ũmotho.Nayo ndigiri ĩo ĩkĩona mũraika wa Jehova, ĩgĩkoma thĩ, Balaamu arĩ o igũrũ rĩayo; Balaamu agĩgĩcinwo nĩ marakara, akĩmĩgũtha na rũthanju rũake.Nake Jehova agĩtumũra ndigiri ĩo kanua, ĩgĩkĩũria Balaamu atĩrĩ, Kaĩ ngwĩkĩte atĩa, atĩ nĩkĩo ũkũngũtha mahinda maya matatũ?Nake Balaamu akĩĩra ndigiri ĩo atĩrĩ, Nĩ ũndũ nĩũningĩte itherũ ihunyũku. Na ingiuma na rũhiũ rũa njora guoko-rĩ, nĩingĩkũũragĩte rĩu.Ningĩ ndigiri ĩo ĩkĩĩra Balaamu atĩrĩ, Githĩ niĩ ti niĩ ndigiri yaku ĩrĩa ũtũire ũhaicaga matukũ maku mothe, o nginya ũmũthĩ? Ndĩ ndamenyera gũgwĩka ũguo, o na rĩ? Agĩkiuga, Aca.Hĩndĩ ĩo Jehova agĩkĩhingũra Balaamu maitho, akĩona mũraika wa Jehova arũgamĩte njĩra-inĩ, anyitĩte rũhiũ rũa njora na guoko rũĩ rũcomore; agĩkĩĩnamia mũtwe, agĩturumithia ũthiũ thĩ.Nake mũraika ũcio wa Jehova akĩmũũria atĩrĩ, Wagũtha ndigiri yaku mahinda macio matatũ nĩ ũndũ kĩ? Atĩrĩrĩ, njũkĩte gũkũgiria ũhĩtũke, nĩ gũkorũo nĩnyonete mĩthiĩre yaku ĩrĩ ya ũremi;nayo ndigiri ĩno nĩ kuona ĩnyonire, yakerũra yanjeherera mahinda macio matatũ; na tiga ĩkerũrire yanjeherera-rĩ, ti-itherũ rĩu nĩingĩkũũragĩte, noyo ndĩmĩhonokie ndĩmĩtige ĩrĩ muoyo.Balaamu agĩkĩĩra mũraika ũcio wa Jehova atĩrĩ, Nĩnjĩhĩtie; nĩ ũndũ ndikũũĩ atĩ nĩũrũgamĩte njĩra-inĩ, nĩguo ũngirie ’thiĩ; na tondũ ũcio, kũngĩkorũo ũguo njĩkĩte nĩũgũgĩkũiguithia ũũru-rĩ, nĩngũhũndũka.Mũraika wa Jehova agĩkĩĩra Balaamu atĩrĩ, Thiĩi na andũ acio; no rĩrĩ, ũhoro ũrĩa ngakwĩra warie, noguo wiki ũkaaria. Tondũ ũcio Balaamu agĩgĩthiĩ na anene acio a Balaki.Nake Balaki aaigua atĩ Balaamu nĩokĩte, akiumagara akamũthaganie itũũra-inĩ rĩa Moabi rĩrĩa rĩrĩ mũhaka-inĩ o kũu Arinoni, rĩrĩa riarigĩrĩria o mũhaka-inĩ ũcio.Nake Balaki agĩkĩũria Balaamu atĩrĩ, Githĩ ndiagĩkũrekeirie andũ na kĩyo mũno nĩguo moke magwĩte? Wakĩregire gũũka nĩ ũndũ kĩ? Githĩ ndũũĩ atĩ ti-itherũ ndahota gũgũtũũgĩria ũtĩĩke?Nake Balaamu akĩĩra Balaki atĩrĩ, Rĩu nĩndagĩũka; no rĩrĩ, kaĩ ndĩkĩrĩ na hinya o na ũrĩkũ wa kuuga ũndũ o na ũmwe wakwa niĩ mwene? Ũhoro ũrĩa Ngai akanjĩkĩra kanua-inĩ gakwa-rĩ, noguo wiki ngaaria.Nake Balaamu magĩgĩtwarana na Balaki, magĩgĩkinya Kiriathu-huzothu.Nake Balaki agĩthĩnjithia ndegwa o na mbũri cia igongona, agĩtwarithĩria Balaamu o na anene arĩa maarĩ hamwe nake nyama ciacio.Na gũgĩkinya atĩrĩ, atĩ rũcinĩ rũrũ rũngĩ Balaki akĩroka kuoya Balaamu, akĩmũtwara igũrũ kũndũ gũtũũgĩru matĩri-inĩ ma Baali, nake akĩona andũ acio monganĩte nginya o arĩa maarigĩtie mũthia-inĩ wao.Nake Balaamu agĩkĩĩra Balaki atĩrĩ, Njakĩra igongona mũgwanja haha, na ũndehithĩrie ndegwa mũgwanja, na ndũrũme mũgwanja.Nake Balaki agĩĩka o ta ũrĩa Balaamu oigĩte gwĩkwo; nao Balaki na Balaamu makĩrutĩra igongona-inĩ icio ciothe, o kĩgongona ndegwa ĩmwe, na ndũrũme ĩmwe.Balaamu agĩkĩĩra Balaki atĩrĩ, Wee-rĩ, ikara ũrũgamĩte ihaki-inĩ rĩaku rĩa njino, niĩ na niĩ ’thiĩ na harĩa, na hihi no gũkorũo Jehova nĩegũũka tũcemanie; naguo ũndũ ũrĩa wothe arĩ’menyithia nĩngũkwĩra. Agĩgĩthiĩ kĩrĩma-inĩ, handũ hatheri.Nake Ngai agĩgĩcemania na Balaamu ho, Balaamu agĩkĩmwĩra atĩrĩ, Nĩ’thondekete igongona mũgwanja, na nĩndutithĩtie ndegwa ĩmwe, o na ndũrũme ĩmwe, ithĩnjĩrio igongona-inĩ icio o kĩgongona.Jehova agĩgĩtaara Balaamu, akĩmũhe ũhoro ũrĩa ariuga, akĩmwĩra atĩrĩ, Hũndũka ũkinye he Balaki, ũmwĩre ũna na ũna.Agĩgĩcoka harĩ we, agĩkĩmũkora arũgamĩte ihaki-inĩ rĩake rĩa njino, we mwene, o na anene othe a Amoabi.Agĩgĩitĩka kwaria na thimo, akiuga atĩrĩ,Balaki andehithĩtie andutĩte o Aramu,Mũthamaki wa Amoabi akanduta o irĩma-inĩ cia mwena wa irathĩro.Akanjĩra atĩrĩ, Ũka ũ’numĩre Jakubu,Nao Aisiraeli ũũke ũmehĩre.Hĩ! Ũrĩa ũtarumĩtwo nĩ Ngai-rĩ, niĩ ngũkĩmũruma atĩa?O nake ũrĩa ũtehĩirũo nĩ Jehova-rĩ, niĩ ngũkĩmwĩhĩra atĩa?Nĩ gũkorũo ngũmona ndĩ o haha gacũmbĩrĩ-inĩ ka ndwaro ici cia mahiga;Ndĩ o gũkũ irĩma igũrũ-rĩ, no ngũmona.Atĩrĩrĩ, aya nĩo andũ arĩa matũũraga me ngũũrani mũno na andũ arĩa angĩ,Na matingĩtaranĩrio na andũ a ndũrĩrĩ.Nũ ũngĩkĩhota gũtara rũkũngũ rũa Jakubu?Kana ahote gũtara gĩcunjĩ gĩa kana kĩa andũ a Isiraeli?Hĩ! ndĩrorekwo ngue gĩkuũ ta kĩa andũ aya athingu,O naguo ũhoro wakwa wa kũrigĩrĩria-rĩ, ũrotuĩka o ta wao!Balaki agĩkĩĩra Balaamu atĩrĩ, Ĩ rĩu, ũndũ ũrĩa wakĩnjĩka nĩ ũrĩkũ? Ngũrehire gũkũ, nĩguo ũrume thũ ciakwa, nawe rĩu nĩ kũrathima wagĩcirathima biũ.Nake agĩgĩcokia akiuga atĩrĩ, Hĩ, githĩ ndiagĩrĩirũo nĩ kũbarĩrĩra mũno, nĩguo njuge o ũndũ ũrĩa Jehova ekũndaara njarie?Nake Balaki akĩmwĩra atĩrĩ, Ta gĩũke, ndagũthaitha, tũthiĩ handũ hangĩ ũmone wĩ ho; nawe wĩ hau, ũmone mĩthia-inĩ yao iiki ya hau monganĩte, no ndũmona othe, ũkĩ’numĩre andũ acio wĩ ho.Agĩkĩmuoya magĩthiĩ nake kawerũ-inĩ ga Zofimu, o gacũmbĩrĩ ga kĩrĩma kĩa Pisiga, agĩgĩaka igongona mũgwanja ho, nacio igongona-inĩ icio, o kĩgongona, agĩthĩnjĩra ndegwa ĩmwe o na ndũrũme ĩmwe ho.Balaamu agĩkĩĩra Balaki atĩrĩ, Wee rũgama haha ihaki-inĩ rĩrĩ rĩaku rĩa njino, mũira wa ’thiĩ ngacemanie na Jehova harĩa.Nake Jehova agĩgĩcemania na Balaamu, akĩmũtaara ũrĩa arĩaria, akĩmwĩra atĩrĩ, Hũndũka ũkinye he Balaki, ũmwĩre ũna na ũna.Nake agĩcoka harĩ we, akĩmũkora arũgamĩte ihaki-inĩ rĩake rĩa njino, marĩ na anene a Amoabi. Balaki agĩkĩmũũria atĩrĩ, Jehova aakwĩra atĩa?Agĩgĩitĩka kwaria na thimo, akiuga atĩrĩ,Ta arahũka, wee Balaki, wĩiguĩre ũhoro;Tega gũtũ ũnjigue, wee mũrũ wa Ziporu;Ngai ti mũndũ, atĩ ahenanie;Ningĩ ti mũrũ wa Adamu, atĩ nĩguo ericũkwo;Hĩ, githĩ aakiuga ũndũ na aage kũwĩka?O na kana aarie ũhoro, na ndawĩkĩre hinya?Atĩrĩrĩ, niĩ-rĩ, njathĩtwo ndathimane;Nake arathimanĩte-rĩ, niĩ ndingĩhota kũgarũra ũhoro ũcio.Ha ũhoro wa Jakubu-rĩ, Ngai ndarĩ ona ũũru,Kana akĩona ũremi thĩinĩ wa Isiraeli;Jehova Ngai wake arĩ hamwe nake,Naguo mũgambo mũnene ũiguagwo kũrĩ o,Magĩkũngũĩra mũthamaki wao.Ngai nĩwe ũmarehage amarutĩte Misiri;Hinya wake ũrĩa arĩ naguo ũtariĩ o ta wa mbogo.Naho ha ũhoro wa Jakubu, ti-itherũ hatirĩ ũhoro ta wa nyoni ya mũndũ,Ningĩ ha ũhoro wa Isiraeli, hatirĩ ũhoro ta wa kũragũria;Rĩu ũhoro wa Jakubu, o na wa Isiraeli, ũtũire waragio ũũ:Atĩrĩrĩ, kaĩ Ngai agĩĩkĩte atĩa!Atĩrĩrĩ, andũ ao maarahũkaga o ta mũrũthi wa mũgoma,Na Isiraeli agokĩra o ta mũrũthi wa njamba;Ndagakoma thĩ ataambĩte kũrĩa kĩrĩa atahĩte,Na ataambĩte kũnyua thakame ya kĩrĩa oragĩte.Nake Balaki agĩkĩĩra Balaamu atĩrĩ, Nĩ kaba ũgĩtige kũna kũmarathima, kana kũmaruma.No Balaamu agĩcokia akĩĩra Balaki atĩrĩ, Githĩ rĩrĩa ndaaririe nawe, ndiakwĩrire ũũ: Maũndũ marĩa mothe Jehova akanjĩra njĩke, nomo ngeka.Nake Balaki agĩkĩĩra Balaamu atĩrĩ, Ũka tũthiĩ ngũtware o handũ hangĩ; hihi no gũkorũo Ngai nĩegũgwĩtĩkĩria kũnumĩra andũ aya wĩ ho.Balaki agĩkĩoya Balaamu, akĩmũtwara kĩrĩma-inĩ kĩa Peoru, kĩrĩa kĩrorete na kũu mũhuro werũ-inĩ.Nake Balaamu akĩĩra Balaki atĩrĩ, Rĩu kĩnjakĩre igongona mũgwanja haha, na ũ’thĩnjithĩrie ndegwa mũgwanja, na ndũrũme mũgwanja.Nake Balaki agĩĩka o ta ũguo Balaamu oigire gwĩkwo, agĩgĩthĩnjĩra igongona-inĩ icio o kĩgongona ndegwa ĩmwe, o na ndũrũme ĩmwe.Na rĩrĩ, hĩndĩ ĩrĩa Balaamu onire atĩ Jehova nĩendete kũrathima Aisiraeli o kũmarathimĩ, ndaigana kuonwo akĩgeria gũtuĩria mohoro na ũndũ wa nyoni iria arĩona, ta ũrĩa ekaga mahinda macio mangĩ, no nĩ kũroria aaroririe ũthiũ wake werũ-inĩ.Nake Balaamu akĩinamũra maitho make na igũrũ, akĩona Aisiraeli maikarĩte o ta ũrĩa mĩhĩrĩga yao yatariĩ; nake Roho wa Ngai akĩmũkora, akĩgĩa nake,agĩgĩitĩka kwaria na thimo akiuga atĩrĩ,Ciugo ici nĩcio cia Balaamu wa Beoru,O ũcio warĩ mũhingaru maitho,Na nĩwe ũikaraga aiguĩte ciugo cia Ngai,Agũĩte thĩ maitho make marĩ o mahingũku,Agaikara ta arĩ kuona onete kĩoneki kĩa Ngai Mwene-Hinya-Wothe;Mũndũ ũcio nĩwe woiga ũũ:Kaĩ hema ciaku, wee Jakubu, nĩciagĩrĩire-ĩ!O nacio ciikaro ciaku, wee Isiraeli, kaĩ nĩciagĩrĩire-ĩ!Tondũ igucũkĩte o ta cianda,Igaikara ta mĩgũnda ĩrĩ hũgũrũrũ-inĩ cia rũũĩ,Na ikahaana ta thubiri ihandĩtwo nĩ Jehova,O na ta mĩtarakwa ĩrĩ hũgũrũrũ-inĩ cia maĩ.Ndoo ciake ĩkaiyũra maĩ o nginya maitĩke,O nayo mbeũ yake ĩtũũre handũ he maĩ maingĩ,Na mũthamaki wake atũũgĩrio, akĩre Agagi,O naguo ũthamaki wake ũnenehio mũno.Ngai aramũrehe amũrutĩte Misiri;Hinya ũrĩa arĩ naguo ũtariĩ o ta wa mbogo:Nacio ndũrĩrĩ iria irĩ ũthũ nake nĩ kũrĩa agacirĩa, acinine biũ,Namo mahĩndĩ ma cio, amoinange tũcunjĩ,O na acirathange na mĩguĩ yake.Nĩ gwĩthuna ethunire, agĩkoma thĩ o ta mũrũthi wa njamba,O na ta mũrũthi wa mũgoma; nũ ũngĩkĩmwarahũra?Kũrathimwo-rĩ, nĩ ũrĩa wothe ũgakũrathima,O nake ũrĩa wothe ũgakũruma-rĩ, ũcio arogwatwo nĩ kĩrumi!Balaki agĩgĩcinwo nĩ marakara mũno nĩ ũndũ wa Balaamu, agĩkĩhũra hĩ, agĩkĩĩra Balaamu atĩrĩ, Ngwĩtire ũũke gũkũ nĩguo ũ’numĩre thũ ciakwa; na rĩrĩ, rĩu ũgũgĩcirathima o gũcirathima biũ mahinda maya matatũ.Tondũ ũcio rĩu gĩũkĩre ũũre. Ndĩrecirĩtie atĩ nĩngũgũtũũgĩria ũtĩĩke; no rĩrĩ, Jehova nĩakũgirĩtie ũtĩĩke.Nake Balaamu akĩĩra Balaki atĩrĩ, Githĩ o na niĩ ndiaaririe na arekio aku arĩa wandekeirie, ngĩmera atĩrĩ,O na Balaki angĩ’he nyũmba yake ĩiyũrĩtio betha na thahabu-rĩ, ndingĩhota kwagarara kiugo kĩa Jehova, atĩ nĩguo njĩke ũndũ mwega kana mũũru na ũhoro wakwa niĩ mwene; ũndũ ũrĩa Jehova akanjĩra, noguo ngaaria?Na rĩrĩ, rĩu nĩndethiĩra njoke gwitũ. Ta ũka ngũmenyithie ũrĩa andũ aya mageka andũ aku matukũ marĩa magoka.Agĩgĩitĩka kwaria na thimo, akiuga atĩrĩ,Ciugo ici nĩcio cia Balaamu wa Beoru,O ũcio warĩ mũhingaru maitho,Na nĩwe ũikaraga aiguĩte ciugo cia Ngai,Agũĩte thĩ, maitho make marĩ o mahingũku,O na agaikara o ta arĩ kĩoneki onete kĩa Ngai ũrĩa Mwene-Hinya-Wothe;Mũndũ ũcio nĩwe woiga ũũ:Atĩrĩrĩ! kuona nĩngũmuona, no ti rĩu;Na gũcũthĩrĩria nĩndĩmũcũthĩrĩirie, no ndirĩ hakuhĩ nake:He njata ĩkoima he Jakubu,O naruo rũthanju rũa ũnene ruume Isiraeli,Rũthece mĩthia ya Amoabi,Nacio ciana ciothe iria irehithagie ngũĩ, rũcinine biũ.O nakuo Edomu nĩgũkegwatĩrũo gũtuĩke gwake,Nakuo Seiru, kũrĩa kwarĩ gwa thũ ciake kwĩgwatĩrũo gũtuĩke gwake,O nake Isiraeli nĩageka maũndũ ma ũcamba.Thĩinĩ wa Jakubu nĩho hakoima mũndũ ũrĩa ũgathamaka,Nake nĩakanina andũ arĩa matigarĩte itũũra-inĩ biũ.Ningĩ aarora Amaleki, agĩitĩka kwaria na thimo, akiuga ũũ:Amaleki nĩwe warĩ mũtongoria thĩinĩ wa ndũrĩrĩ:No rĩrĩ, ũhoro wake wa kũrigĩrĩria-rĩ, nĩ kũninwo akaninwo.Ningĩ aarora Akeni, agĩitĩka kwaria na thimo, akiuga ũũ:Gĩikaro gĩaku kĩrĩa ũikarĩte nĩ kĩrũmu mũno,Nakĩo kĩmamo gĩaku kĩigĩtwo rũaro-inĩ rũa ihiga.No rĩrĩ, Kaini nĩ kũnyaagio akanyaagioO nginya hĩndĩ ĩrĩa Ashuri magakũgwata mĩgwate.Ningĩ agĩitĩka kwaria na thimo, akiuga atĩrĩ,Hĩ! Nũ ũkahonoka atũũre, rĩrĩa Ngai ageka maũndũ macio?No rĩrĩ, marikabu nĩ gũũka igoka ciumĩte ngiki-inĩ cia Kitimu,Nacio nĩikanyarira Ashuri, o na inyarire Eberi,O nginya o nao maninwo biũ.Nake Baalamu agĩũkĩra, agĩĩthiĩra, akĩinũka kwao. O nake Balaki agĩĩthiĩra.NA RĨRĨ, hĩndĩ ĩrĩa Aisiraeli maaikarire Shitimu, andũ acio magĩitĩka gũtharania na airĩtu a Amoabi;nao magagĩĩtaga Aisiraeli mathiĩ igongona-inĩ cia ngai ciao; na Aisiraeli magĩkĩrĩanĩra nao, na makainamĩrĩra ngai icio ciao.Aisiraeli magĩkĩĩgwatania na Baali-peori; nake Jehova agĩcinwo nĩ marakara nĩ ũndũ wa Aisiraeli.Jehova agĩkĩĩra Musa atĩrĩ, Nyita anene othe a andũ ũmacuurie mũtĩ igũrũ mbere ya Jehova mũthenya barigici, nĩ getha marakara marĩa mahiũ ma Jehova magarũrũo, matigakinyĩre Aisiraeli.Nake Musa agĩkĩĩra aciri a Isiraeli atĩrĩ, Inyuothe, mũndũ o mũndũ, nĩorage andũ a gĩkundi gĩake arĩa mathiĩte kwĩgwatania na ũhoro wa Baali-peori.Na atĩrĩrĩ, mũndũ ũmwe wa ciana cia Isiraeli agĩthiĩ harĩ ariũ a ithe na mũndũ-wa-nja Mũmidiani, akĩonagwo nĩ Musa, o na kĩrĩndĩ kĩu gĩothe gĩa ciana cia Isiraeli, o ihinda rĩrĩa maarĩragĩra mũromo-inĩ wa hema-ya-gũtũnganwo.Na rĩrĩ, hĩndĩ ĩrĩa Finehasi wa Eleazaru, ũcio mũrũ wa Haruni mũthĩnjĩri-Ngai, onire ũguo, agĩũkĩra, akiuma hau kĩrĩndĩ-inĩ kĩu, akĩnyita itimũ,akĩrũmĩrĩra mũndũ ũcio wa Isiraeli, agĩtonya hema yake amuumĩte thutha, agĩgĩthecanĩria mũndũ mũrũme ũcio wa Isiraeli na mũndũ-wa-nja ũcio, narĩo itimũ rĩgĩtheca mũndũ-wa-nja nda, rĩkiumĩrana. Na tondũ ũcio mũthiro ũrĩa wakorete ciana cia Isiraeli ũgĩcieherera.Nao arĩa moragirũo nĩ mũthiro ũcio maarĩ ngiri mĩrongo ĩĩrĩ na inya.Ningĩ Jehova akĩarĩria Musa, akĩmwĩra atĩrĩ,Finehasi wa Eleazaru wa Haruni, mũthĩnjĩri-Ngai, nĩagarũrĩte marakara makwa nĩguo matigakinyĩre ciana cia Isiraeli, nĩ ũndũ wa ũrĩa aahĩahĩire ngoro, akĩgwatwo nĩ ũiru arĩ thĩinĩ wao, na tondũ ũcio ndiigana kũnina ciana cia Isiraeli nĩ ũndũ wa ũiru ũcio ndaiguĩte.Tondũ ũcio uga ũũ: Atĩrĩrĩ, rĩu nĩndarĩkanĩra nake kĩrĩkanĩro gĩakwa kĩa ũiguano;nakĩo kĩrĩkanĩro kĩu gĩgatuĩka gĩa kuonania atĩ we mwene, o na andũ a rũciaro rũake, arĩa magoka thutha wake, magatũũra matuĩkaga athĩnjĩri-Ngai tene na tene; nĩ ũndũ wa ũrĩa aahĩahĩire ngoro, akĩigua ũiru nĩ ũndũ wa Ngai wake, agĩkĩhoroheria ciana cia Isiraeli.Na rĩrĩ, Mũisiraeli ũcio woragirũo, o ũcio woraganĩirio na mũndũ-wa-nja Mũmidiani, etagwo Zimuri wa Salu, nake aarĩ mũtongoria wa andũ a nyũmba ya ithe wao, mũhĩrĩga-inĩ wa Asimeoni.O nake mũndũ-wa-nja ũcio Mũmidiani woragirũo etagwo Kozibi, mwarĩ wa Zuru, mũtongoria wa andũ a nyũmba ya ithe wao kũu Midiani.Ningĩ Jehova akĩarĩria Musa, akĩmwĩra atĩrĩ,Arahũkĩra Amidiani, ũmahũre;nĩ ũndũ nĩmamũnyariraga na maũndũ marĩa mekaga ma kũmũhenereria o marĩa maatũmire mũhenio, mũkĩgucĩrĩrio ũhoro-inĩ wa Peori, o na ũhoro-inĩ wa Kozibi, mwarĩ wa mũtongoria wa Midiani, mwarĩ wao, ũrĩa woragirũo mũthenya ũrĩa mũthiro warehetwo nĩ ũndũ wa ũhoro ũcio wa Peori.Na gũgĩkinya atĩrĩ, atĩ thutha wa mũthiro ũcio, Jehova akĩarĩria Musa na Eleazaru wa Haruni, mũthĩnjĩri-Ngai, akĩmera atĩrĩ,Ta tarai kĩrĩndĩ gĩothe gĩa ciana cia Isiraeli, mũtare andũ arĩa makinyĩtie mĩaka mĩrongo ĩĩrĩ na magakĩria hau, o ta ũrĩa nyũmba cia maithe mao itariĩ, nao nĩ arĩa othe mangĩhota kuumagara mathiĩ ita-inĩ a ciana cia Isiraeli.Nake Musa na Eleazaru, mũthĩnjĩri-Ngai, makĩarĩria nao kũu werũ-inĩ wa Moabi, gũkuhĩ na Jorodani, o kũu Jeriko, makĩmera atĩrĩ,Tarai andũ arĩa makinyĩtie mĩaka mĩrongo ĩĩrĩ na magakĩria hau; o ta ũrĩa Jehova aathĩte Musa na ciana cia Isiraeli iria cioimire bũrũri wa Misiri.Na rĩrĩ, irigithathi rĩa Isiraeli nĩ Reubeni, nao ariũ a Reubeni nĩ aya: nĩ mbarĩ ya Ahanoku, ĩrĩa yoimĩte Hanoku, na mbarĩ ya Apalu, ĩrĩa yoimĩte Palu,na mbarĩ ya Ahezironi, ĩrĩa yoimĩte Hezironi, o na mbarĩ ya Akarimi, ĩrĩa yoimĩte Karimi.Icio nĩcio mbarĩ cia Areubeni, nao arĩa maatarirũo thĩinĩ wao maarĩ ngiri mĩrongo ĩna na ithatũ na magana mũgwanja ma mĩrongo ĩtatũ.Nake mũrũ wa Palu, nĩ Eliabu.Nao ariũ a Eliabu nĩ Nemueli, na Dathani, na Abiramu. No rĩrĩ, Dathani ũcio na Abiramu, nĩo maathurirũo nĩ kĩrĩndĩ kĩu, na nĩo mokĩrĩire Musa na Haruni me thiritũ-inĩ ya Kora, hĩndĩ ĩrĩa andũ ayo mokĩrĩire Jehova,nayo thĩ ĩgĩathamia kanua kayo, ĩkĩmameranĩria na Kora, hĩndĩ ĩrĩa thiritũ ĩo yake yakuire, o hĩndĩ ĩrĩa mwaki wacinire andũ magana merĩ ma mĩrongo ĩtano, ũkĩmanina, nao andũ acio magĩtuĩka kĩmenyithia gĩa gũkaania arĩa angĩ.No rĩrĩ, ariũ a Kora matiigana gũkua.Nao ariũ a Simeoni, o ta ũrĩa mbarĩ ciao ciatariĩ, nĩ aya: nĩ mbarĩ ya Anemueli, ĩrĩa yoimĩte Nemueli, na mbarĩ ya Ajamini, ĩrĩa yoimĩte Jamini, na mbarĩ ya Ajakini, ĩrĩa yoimĩte Jakini,na mbarĩ ya Azera, ĩrĩa yoimĩte Zera, o na mbarĩ ya Ashaulu, ĩrĩa yoimĩte Shaulu.Icio nĩcio mbarĩ cia Asimeoni, nao maarĩ ngiri mĩrongo ĩĩrĩ na igĩrĩ, na magana merĩ.Nao ariũ a Gadi, o ta ũrĩa mbarĩ ciao ciatariĩ, nĩ aya: nĩ mbarĩ ya Azefoni, ĩrĩa yoimĩte Zefoni, na mbarĩ ya Ahagi, ĩrĩa yoimĩte Hagi, na mbarĩ ya Ashuni, ĩrĩa yoimĩte Shuni,na mbarĩ ya Aozini, ĩrĩa yoimĩte Ozini, na mbarĩ ya Aeri, ĩrĩa yoimĩte Eri,na mbarĩ ya Aarodi, ĩrĩa yoimĩte Arodi, o na mbarĩ ya Aareli, ĩrĩa yoimĩte Areli.Icio nĩcio mbarĩ cia ariũ a Gadi, o ta ũrĩa arĩa maatarirũo thĩinĩ wao maaiganaga, nao maarĩ ngiri mĩrongo ĩna, na magana matano.Nao ariũ a Juda, nĩ Eri na Onani; nao acio erĩ, Eri na Onani, maakuĩrĩire bũrũri wa Kanaani.Nao ariũ a Juda, o ta ũrĩa mbarĩ ciao ciatariĩ, nĩ aya: nĩ mbarĩ ya Ashela, ĩrĩa yoimĩte Shela, na mbarĩ ya Aperezi, ĩrĩa yoimĩte Perezi, o na mbarĩ ya Azera, ĩrĩa yoimĩte Zera.O nao ariũ a Perezi, nĩ mbarĩ ya Ahezironi, ĩrĩa yoimĩte Hezironi, na mbarĩ ya Ahamuli, ĩrĩa yoimĩte Hamuli.Icio nĩcio mbarĩ cia Juda, o ta ũrĩa arĩa maatarirũo thĩinĩ wao maaiganaga, nao maarĩ ngiri mĩrongo mũgwanja na ithathatũ, na magana matano.O nao ariũ a Isakaru, o ta ũrĩa mbarĩ ciao ciatariĩ, nĩ aya: nĩ mbarĩ ya Atola, ĩrĩa yoimĩte Tola, na mbarĩ ya Apuva, ĩrĩa yoimĩte Puva,na mbarĩ ya Ajashubu, ĩrĩa yoimĩte Jashubu, o na mbarĩ ya Ashimuroni, ĩrĩa yoimĩte Shimuroni.Icio nĩcio mbarĩ cia Isakaru, o ta ũrĩa arĩa maatarirũo thĩinĩ wao maaiganaga, nao maarĩ ngiri mĩrongo ĩtandatũ na inya, na magana matatũ.O nao ariũ a Zebuluni, o ta ũrĩa mbarĩ ciao ciatariĩ, nĩ aya: nĩ mbarĩ ya Aseredi, ĩrĩa yoimĩte Seredi, na mbarĩ ya Aeloni, ĩrĩa yoimĩte Eloni, o na mbarĩ ya Ajahaleeli, ĩrĩa yoimĩte Jahiaaleeli.Icio nĩcio mbarĩ cia Azebuluni, o ta ũrĩa arĩa maatarirũo thĩinĩ wao maaiganaga, nao maarĩ ngiri mĩrongo ĩtandatũ, na magana matano.Nao ariũ a Jusufu, o ta ũrĩa mbarĩ ciao ciatariĩ, nacio nĩcio mbarĩ cia Manase na Efiraimu, nĩo aya:Amanase-rĩ, nĩ mbarĩ ya Amakiru, ĩrĩa yoimĩte Makiru; nake Makiru agĩciara Gileadi, nayo mbarĩ ya Agileadi nĩyo yoimire Gileadi ũcio.Nao ariũ a Gileadi nĩo aya: nĩ mbarĩ ya Aiezeri, ĩrĩa yoimĩte Iezeri, na mbarĩ ya Aheleku, ĩrĩa yoimĩte Heleku,na mbarĩ ya Aasirieli, ĩrĩa yoimĩte Asirieli, o na mbarĩ ya Ashekemu, ĩrĩa yoimĩte Shekemu,na mbarĩ ya Ashemida, ĩrĩa yoimĩte Shemida, o na mbarĩ ya Aheferi, ĩrĩa yoimĩte Heferi.Nake Zelofehadi, mũrũ wa Heferi, ndaarĩ na ariũ ake, no airĩtu atheri; namo marĩĩtwa ma airĩtu acio a Zelofehadi nĩ Mahala, na Noa, na Hogila, na Milika, na Tiriza.Acio nĩo andũ a mbarĩ cia Manase; nao arĩa maatarirũo thĩinĩ wao maarĩ ngiri mĩrongo ĩtano na igĩrĩ, na magana mũgwanja.Nao ariũ a Efiraimu, o ta ũrĩa mbarĩ ciao ciatariĩ nĩ aya: nĩ mbarĩ ya Ashutela, ĩrĩa yoimĩte Shutela, na mbarĩ ya Abekeri, ĩrĩa yoimĩte Bekeri, o na mbarĩ ya Atahani, ĩrĩa yoimĩte Tahani.Nao ariũ a Shutela nĩ aya: nĩ mbarĩ ya Aerani, ĩrĩa yoimĩte Erani.Icio nĩcio mbarĩ cia ariũ a Efiramu, o ta ũrĩa arĩa maatarirũo thĩinĩ wao maaiganaga, nao maarĩ ngiri mĩrongo ĩtatũ na igĩrĩ, na magana matano. Acio othe nĩo ariũ a Jusufu, o ta ũrĩa mbarĩ ciao ciatariĩ.O nao ariũ a Benjamini, o ta ũrĩa mbarĩ ciao ciatariĩ, nĩ aya: nĩ mbarĩ ya Abela, ĩrĩa yoimĩte Bela, na mbarĩ ya Aashibeli, ĩrĩa yoimĩte Ashibeli, na mbarĩ ya Aahiramu, ĩrĩa yoimĩte Ahiramu,na mbarĩ ya Ashefufamu, ĩrĩa yoimĩte Shefufamu, o na mbarĩ ya Ahufamu, ĩrĩa yoimĩte Hufamu.Nao ariũ a Bela nĩ Aridi, na Naamani; nayo mbarĩ ya Aaridi nĩyo yoimĩte Aridi, o na mbarĩ ya Anaamani nĩyo yoimĩte Naamani.Acio nĩo ariũ a Benjamini, o ta ũrĩa mbarĩ ciao ciatariĩ nao arĩa maatarirũo thĩinĩ wao maarĩ ngiri mĩrongo ĩna na ithano, na magana matandatũ.Nao aya nĩo ariũ a Dani, o ta ũrĩa mbarĩ ciao ciatariĩ: nĩ mbarĩ ya Ashuhamu ĩrĩa yoimĩte Shuhamu. Acio nĩo a mbarĩ ya Dani o ta ũrĩa mbarĩ ciao ciatariĩ.Na rĩrĩ, mbarĩ ciothe cia Ashuhamu, o ta ũrĩa arĩa maatarirũo thĩinĩ wao maaiganaga-rĩ, andũ a cio maarĩ ngiri mĩrongo ĩtandatũ na inya, na magana mana.O nao ariũ a Asheri, o ta ũrĩa mbarĩ ciao ciatariĩ nĩ aya: nĩ mbarĩ ya Aimuna, ĩrĩa yoimĩte Imuna, na mbarĩ ya Aishivi, ĩrĩa yoimĩte Ishivi, o na mbarĩ ya Aberia, ĩrĩa yoimĩte Beria.Nao ariũ a Beria nĩo aya: nĩ mbarĩ ya Aheberi, ĩrĩa yoimĩte Heberi, o na mbarĩ ya Amalikieli, ĩrĩa yoimĩte Malikieli.Nake mwarĩ wa Asheri etagwo Sera.Icio nĩcio mbarĩ cia ariũ a Asheri, o ta ũrĩa arĩa maatarirũo thĩinĩ wao maaiganaga, nao maarĩ ngiri mĩrongo ĩtano na ithatũ, na magana mana.Nao ariũ a Nafitali, o ta ũrĩa mbarĩ ciao ciatariĩ nĩ aya: nĩ mbarĩ ya Ajahazeeli, ĩrĩa yoimĩte Jahazeeli, na mbarĩ ya Aguni, ĩrĩa yoimĩte Gunina mbarĩ ya Ajezeri, ĩrĩa yoimĩte Jezeri, o na mbarĩ ya Ashilemu, ĩrĩa yoimĩte Shilemu.Acio nĩo a mbarĩ cia Nafitali, o ta ũrĩa mbarĩ ciao ciatariĩ nao arĩa maatarirũo thĩinĩ wao maarĩ ngiri mĩrongo ĩna na ithano na magana mana.Acio othe nĩo maatarirũo thĩinĩ wa ciana cia Isiraeli, nao maarĩ ngiri magana matandatũ na ĩmwe na magana mũgwanja ma mĩrongo ĩtatũ.Nake Jehova akĩarĩria Musa, akĩmwĩra atĩrĩ,Acio nĩo makagayanio bũrũri ũrĩa megũthiĩ, ũtuĩke igai rĩao, o ta ũrĩa marĩĩtwa mao maigana magĩtarũo.Andũ arĩa maaingĩha-rĩ, ũkamahe igai inenanene, nao arĩa maanyiha, ũkamahe igai inyinyanyinyi mũhĩrĩga o wothe ũheo igai rĩaguo o ta ũrĩa andũ aguo arĩa maatarirũo maaiganaga.No rĩrĩ, o na gwatuĩka nĩ ũguo, bũrũri ũcio ũkagayanio na ũhoro wa gũcuka mĩtĩ; nao makagwata igai rĩao, o ta ũrĩa marĩĩtwa ma mĩhĩrĩga ya maithe mao matariĩ.O ta ũrĩa ũhoro wa gũcuka mĩtĩ ũtariĩ-rĩ, ũguo noguo igai rĩao rĩkagayanio harĩ arĩa aingĩ, o na harĩ arĩa anyinyi.Nao aya nĩo arĩa maatarirũo a mbarĩ cia Alawii, o ta ũrĩa mbarĩ ciao ciatariĩ; nĩ mbarĩ ya Agerishoni, ĩrĩa yoimĩte Gerishoni, na mbarĩ ya Akohathu, ĩrĩa yoimĩte Kohathu, o na mbarĩ ya Amerari, ĩrĩa yoimĩte Merari.Ningĩ aya nĩo andũ a mbarĩ cia Lawii: nĩ mbarĩ ya Alibini, na mbarĩ ya Ahebironi, na mbarĩ ya Amahali, na mbarĩ ya Amushi, o na mbarĩ ya Akora. Nake Kohathu aaciarire Amuramu.Nake mũka wa Amuramu etagwo Jokebedi, mwarĩ wa Lawii, waciarĩirũo nĩ Lawii kũu Misiri; nake agĩgĩciarĩra Amuramu Haruni na Musa, o na Miriamu mwarĩ wa nyina nao.Nake Haruni agĩciara Nadabu, na Abihu, na Eleazaru, o na Ithamaru.Nao Nadabu na Abihu magĩgĩkua hĩndĩ ĩrĩa maatwarire mwaki wa handũ hangĩ mbere ya Jehova.Nao arĩa maatarirũo thĩinĩ wao nĩ arũme othe arĩa maakinyĩtie mweri ũmwe na magakĩria hau, nao maarĩ ngiri mĩrongo ĩĩrĩ na ithatũ; nĩ gũkorũo Alawii matiataranĩirio na ciana cia Isiraeli nĩ ũndũ matiaheirũo igai rĩa ithaka thĩinĩ wa ciana iria ingĩ cia Isiraeli.Acio nĩo maatarirũo nĩ Musa na Eleazaru, mũthĩnjĩri-Ngai, o acio maatarĩire ciana cia Isiraeli kũu werũ-inĩ wa Moabi hũgũrũrũ-inĩ cia Jorodani, o kũu Jeriko.No rĩrĩ, thĩinĩ wa andũ acio othe, hatiarĩ mũndũ o na ũmwe wao watarĩtwo nĩ Musa na Haruni mũthĩnjĩri-Ngai, rĩrĩa maatarĩire ciana cia Isiraeli tene werũ-inĩ wa Sinai.Nĩ gũkorũo Jehova ha ũhoro wao nĩoigĩte atĩrĩ, Ti-itherũ no mũhaka makuĩre werũ-inĩ. Na hatirĩ mũndũ o na ũmwe wao watigarire, tiga o Kalebu wa Jefune, o na Joshua wa Nuni.Na rĩrĩ, airĩtu a Zelofehadi, mũrũ wa Heferi wa Gileadi, ũrĩa warĩ mũrũ wa Makiru wa Manase, o airĩtu acio a nyũmba cia Manase, mũrũ wa Jusufu, magĩkuhĩhĩria Musa. Nao airĩtu acio metagwo Mahala, na Noa, na Hogila, na Milika, o na Tiriza.Magĩgĩthiĩ makĩrũgama mbere ya Musa, na Eleazaru, mũthĩnjĩri-Ngai, o na mbere ya atongoria a kĩrĩndĩ kĩu gĩothe, mũromo-inĩ wa hema-ya-gũtũnganwo, makiuga atĩrĩ,Ithe witũ nĩaakuĩrĩire werũ-inĩ, na ndaarĩ thiritũ-inĩ ya arĩa mokĩrĩire Jehova a thiritũ ya Kora, no aakuire nĩ ũndũ wa mehia make o ro ũguo; nake agĩkorũo atarĩ na ihĩĩ ciake.Rĩu-rĩ, nĩ kĩ gĩgũgĩtũma rĩĩtwa rĩa ithe witũ rĩeherio mbarĩ-inĩ yao, nĩ ũndũ atĩ ndaarĩ na kĩhĩĩ? O na ithuĩ tũheanĩriei igai hamwe na agendi a ithe witũ.Musa agĩgĩtwarĩra Jehova ũhoro ũcio wao.Nake Jehova agĩkĩarĩria Musa, akĩmwĩra atĩrĩ,Airĩtu acio a Zelofehadi mekwaria kĩhooto; ti-itherũ nĩ wega ũmaheanĩrie igai rĩao hamwe na agendi a ithe wao, narĩo igai rĩa ithe wao ũreke marĩgwate.Ningĩ warie na ciana cia Isiraeli, ũciĩre atĩrĩ, Mũndũ o na ũrĩkũ angĩkua, na ndatige mũriũ-rĩ, rekagai igai rĩake rĩgwatwo nĩ mwarĩ.Na angĩkorũo atarĩ na mũirĩtu, igai rĩake nĩrĩheagwo ariũ a nyina kana a ithe.Na angĩkorũo atarĩ na ariũ a ithe, nĩrĩheagwo agendi a ithe.Nake ithe angĩkorũo atarĩ na agendi ake, igai rĩake nĩrĩheagwo mũndũ wa nyũmba yao ũrĩa me rũrĩra, nake mũndũ ũcio agwate igai rĩu; naguo ũndũ ũcio ũtuĩke kĩrĩra kĩa watho wa kũrũmĩrĩrũo cira-inĩ nĩ ciana cia Isiraeli, o ta ũrĩa Jehova aathire Musa gwĩkagwo.Ningĩ Jehova akĩĩra Musa atĩrĩ, Ũkĩra wambate kĩrĩma-inĩ gĩkĩ kĩa Abarimu, wone bũrũri ũrĩa ’heete ciana cia Isiraeli.Na wawona-rĩ, thutha wa ũguo ũcoke ũturanĩrũo na andũ anyu arĩa maanakua, o ta ũrĩa Haruni, mũrũ wa nyũkwa nake aaturanĩirũonĩ gũkorũo nĩmwanemeire werũ wa Zini, mũkĩrega kũigua ũhoro wakwa kĩrĩndĩ kĩagĩa na ngarari, mũkĩaga kũndĩithia muonanie harĩ kĩrĩndĩ kĩu atĩ ndĩ mũtheru, kĩĩ maĩ-inĩ macio. (Namo maĩ macio nĩ ma Meriba, o kũu Kadeshi, werũ-inĩ ũcio wa Zini.)Nake Musa akĩarĩria Jehova, akiuga atĩrĩ,Jehova, ũrĩa Ngai wa maroho ma andũ othe, nĩagĩthure mũndũ, amũtue mũrori wa kĩrĩndĩ gĩkĩ,athiage agĩtongoretie gĩkiumagara na gĩkĩĩnũka, o na agĩtongoragie gĩgĩthiĩ, na gĩgĩcoka; nĩ getha kĩrĩndĩ gĩkĩ kĩa Jehova gĩtigatuĩke ta mbũri itarĩ na mũrĩithi.Nake Jehova agĩkĩĩra Musa atĩrĩ, Wĩyoere Joshua wa Nuni, mũndũ ũiyũrĩtwo nĩ roho wa Ngai, na ũmũigĩrĩre moko mũtwe,ũmũige mbere ya Eleazaru, mũthĩnjĩri-Ngai, o na mbere ya kĩrĩndĩ gĩothe, ũmũtue mũrori wakĩo, andũ othe marĩ ho makĩonaga.Ningĩ ũmũhe ũnene ũmwe waku, nĩ getha kĩrĩndĩ gĩothe gĩa ciana cia Isiraeli kĩmwathĩkagĩre.Nake arũgamage mbere ya Eleazaru, mũthĩnjĩri-Ngai, nĩguo amũũragĩrie maũndũ na ũndũ wa cira ũrĩa ũgũtuĩruo mbere ya Jehova nĩ Urimu; na rĩrĩ, Joshua we mwene, na ciana cia Isiraeli irĩ hamwe nake, o kĩrĩndĩ kĩu gĩothe gĩkoimagaraga na ũndũ wa uuge wa Eleazaru, na kĩinũkage na ũndũ wa uuge wake o ro ũguo.Nake Musa agĩĩka o ta ũguo Jehova aamwathire eke; agĩkĩoya Joshua, akĩmũiga mbere ya Eleazaru, mũthĩnjĩri-Ngai, o na mbere ya kĩrĩndĩ kĩu gĩothe;agĩkĩmũigĩrĩra moko mũtwe, akĩmũtua mũrori wakĩo, o ta ũrĩa Jehova erire Musa gwĩkwo.NAKE Jehova akĩarĩria Musa, akĩmwĩra atĩrĩ,Athana wĩre ciana cia Isiraeli imenyagĩrĩre ũhoro wothe wa kũndutĩra indo iria ndutagĩrũo ihinda rĩrĩa rĩagĩrĩire rĩakinya, o na irio ciakwa iria ndutagĩrũo cia mahaki ma gũcinwo na mwaki, marĩa matũmaga njigue mũtararĩko ũrĩa ũnungaga wega;ũkĩmere atĩrĩ, Rĩrĩ nĩrĩo ihaki rĩa indo cia gũcinwo na mwaki rĩrĩa mũrĩrutagĩra Jehova; mũrĩrutaga hingo ciothe, o mũthenya, tũtũrũme twĩrĩ twa mwaka ũmwe, tũtarĩ na kaũũgũ, nĩ ũndũ wa ihaki rĩa njino.Gatũrũme kamwe nĩkarutagwo rũcinĩ, nako karĩa kangĩ karutagwo hwaĩ-inĩ gũtanatuka;tũrutanagĩrio hamwe na gĩcunjĩ gĩa ikũmi kĩa eba ng’ima ya mũtu mwega mũhinyu mũno, ũtuĩke ihaki rĩa mũtu, na ũtukanagio na gĩcunjĩ gĩa kana kĩa hini ĩmwe ya maguta marutĩre wĩra wa kũhũrahũrũo magakeerũo wega.Rĩu nĩrĩo ihaki rĩa njino rĩa gũtũũra rĩrutagwo hingo ciothe; naguo ũhoro ũcio nĩguo waathanĩirũo o kũu kĩrĩma-inĩ gĩa Sinai, atĩ ihaki rĩu rĩrutagwo rĩa gũtuĩka mũtararĩko ũrĩa ũnungaga wega rĩrutĩirũo Jehova na ũndũ wa gũcinwo na mwaki.O nacio indo iria irutagwo cia kũnyuwo cia igongona ciarĩo ituĩke gĩcunjĩ gĩa kana kĩa hini ĩmwe nĩ ũndũ wa gatũrũme kau kamwe ga tũu twerĩ; naho handũ harĩa hatheru nĩho ũgaitanga ndibei ĩo ndũrũ, ĩtuĩke kĩndũ kĩrĩa kĩrutĩirũo Jehova.O nako gatũrũme kau kangĩ ũkarutage hwaĩ-inĩ gũtanatuka; na karutanagĩrio na ihaki rĩa mũtu, o na indo iria irutagwo cia kũnyuwo cia igongona, o ta ũrĩa irutagwo rũcinĩ; nĩ getha gatuĩke ihaki rĩa njino rĩa gũtũma mũtararĩko ũrĩa ũnungaga wega ũiguwo nĩ Jehova.O naguo mũthenya wa thabatũ nĩũkarutaga tũtũrũme twĩrĩ twa mwaka ũmwe, tũtarĩ na kaũũgũ; natuo tũrutanagĩrio na icunjĩ igĩrĩ cia ĩkũmi cia eba ng’ima ya mũtu ũrĩa mwega mũhinyu mũno, ũtuĩke ihaki rĩa mũtu ũtukanĩtio na maguta, o na indo iria irutagwo cia kũnyuwo cia igongona ciarĩo.Rĩu nĩrĩo ihaki rĩa njino rĩa kũrutagwo mĩthenya yothe ya thabatũ, hamwe na ihaki rĩu rĩa njino rĩa gũtũũra rĩrutagwo hingo ciothe, na indo iria irutagwo cia kũnyuwo cia igongona ciarĩo.Na rĩrĩ, o kĩambĩrĩria-inĩ kĩa mĩeri yanyu-rĩ, rutagĩrai Jehova ihaki rĩa njino; narĩo rĩtuĩke ndegwa igĩrĩ itarĩ ngũrũ, na ndũrũme ĩmwe, o na tũtũrũme mũgwanja twa mwaka ũmwe, tũtarĩ na kaũũgũ,na harutanĩrio na ndegwa o ndegwa icunjĩ ithatũ cia ĩkũmi cia eba ng’ima ya mũtu ũrĩa mwega mũhinyu mũno wa gũtuĩka ihaki rĩa mũtu, ũtukanĩtio na maguta; na icunjĩ igĩrĩ cia ĩkũmi cia mũtu ũrĩa mwega mũhinyu mũno, ũrutanĩrio na ndũrũme ĩo ĩmwe, ũtuĩke ihaki rĩa mũtu, ũtukanĩtio na maguta;o nakĩo gĩcunjĩ kĩmwe gĩa ikũmi kĩa mũtu ũrĩa mwega mũhinyu mũno, ũtukanĩtio na maguta, ũrutanĩrio na gatũrũme o gatũrũme ũtuĩke ihaki rĩa mũtu nacio indo icio-rĩ, nĩcio ihaki rĩa njino rĩa gũtũma mũtararĩko ũrĩa ũnungaga wega ũiguwo nĩ Jehova na ũndũ wa gũcinwo na mwaki.Na rĩrĩ, indo iria irĩrutagwo, ituĩke indo cia kũnyuwo cia igongona-rĩ, nĩ nuthu ya hini ĩmwe ya ndibei nĩ ũndũ wa ndegwa ĩmwe, o na gĩcunjĩ gĩa gatatũ kĩa hini ĩmwe nĩ ũndũ wa ndũrũme ĩmwe, o na gĩcunjĩ gĩa kana kĩa hini ĩmwe nĩ ũndũ wa gatũrũme kamwe; rĩu nĩrĩo ihaki rĩa njino rĩa mweri o mweri, mĩeri-inĩ yothe ya mwaka mũgima.Ningĩ Jehova arutĩrũo thenge ĩmwe ĩtuĩke igongona rĩa mehia; na ĩrutanĩrio na ihaki rĩa njino rĩu rĩa gũtũũra rĩrutagwo hingo ciothe, hamwe na indo iria irutagwo cia kũnyuwo cia igongona ciarĩo.Na rĩrĩ, mweri wa mbere, o mũthenya wa ikũmi na ĩna waguo, nĩguo wa Bathaka ya Jehova.O naguo mũthenya wa ikũmi na ĩtano wa mweri ũcio nĩguo ũgatuĩka wa gĩathĩ kĩu; nayo mĩgate ĩtarĩ mĩimbie ĩkarĩo mĩthenya mũgwanja.Naguo mũthenya wa mbere nĩmũkagĩaga na ũũngano mwamũre ũkoniĩ andũ othe, na mũtikaruta wĩra o na ũrĩkũ wa ndũire;no rĩrĩ, mũkarutaga indo cia gũcinwo, cia ihaki rĩa njino rĩa kũrutĩrũo Jehova; nacio nĩ ndegwa igĩrĩ itarĩ ngũrũ, na ndũrũme ĩmwe, o na tũtũrũme mũgwanja twa mwaka ũmwe; na mũcimenyerere itigakorũo na kaũũgũ;na mũcirutanĩrie na ihaki rĩacio rĩa mũtu, o mũtu ũrĩa mwega mũhinyu mũno, ũtukanĩtio na maguta; naguo ũrutwo icunjĩ ithatũ cia ikũmi cia eba ng’ima nĩ ũndũ wa ndegwa ĩmwe; o nacio icunjĩ igĩrĩ cia ikũmi nĩ ũndũ wa ndũrũme ĩmwe;nakĩo gĩcunjĩ kĩmwe kĩmwe gĩa ikũmi kĩrutwo nĩ ũndũ wa gatũrũme o gatũrũme ga tũu mũgwanja;o na ningĩ thenge ĩmwe ĩrutwo ĩtuĩke igongona rĩa mehia, nĩguo mũhoroherio nayo.Indo icio mũgacirutanagĩria hamwe na igongona rĩrĩa rĩcinagwo rũcinĩ, rĩu rĩa gũtũũra rĩrutagwo hingo ciothe.Na rĩrĩ, nĩ ihinda rĩa matukũ mũgwanja kĩrũmanĩrio mũkarutaga irio icio irutagwo cia gũcinwo na mwaki, cia gũtũma mũtararĩko ũrĩa ũnungaga wega ũiguwo nĩ Jehova; nacio irutanagĩrio hamwe na ihaki rĩa njino rĩu rĩa gũtũũra rĩrutagwo hingo ciothe, o na indo iria irutagwo cia kũnyuwo cia igongona ciarĩo.Ningĩ mũthenya wa mũgwanja mũgĩe na ũũngano ũngĩ mwamũre ũkoniĩ andũ othe, na mũtikaruta wĩra o na ũrĩkũ wa ndũire.O na ningĩ-rĩ, mũthenya wa gĩathĩ kĩa irio cia mũro wa mbere, hĩndĩ ĩrĩa mũkũrutĩra Jehova ihaki rĩa mũtu wa ngano ya mũhando, gĩathĩ-inĩ kĩanyu kĩrĩa gĩĩtagwo gĩa ciumia-rĩ, gĩagai na ũũngano mwamũre ũkoniĩ andũ othe; na mũtikarute wĩra o na ũrĩkũ wa ndũire.No rĩrĩ, rutagai ihaki rĩa njino rĩa gũtũma mũtararĩko ũrĩa ũnungaga wega ũiguwo nĩ Jehova; narĩo nĩ rĩa ndegwa igĩrĩ itarĩ ngũrũ, na ndũrũme ĩmwe, o na tũtũrũme mũgwanja twa mwaka ũmwe;na irutanĩrio na ihaki rĩacio rĩa mũtu, o mũtu ũrĩa mwega mũhinyu mũno, ũtukanĩtio na maguta; nacio icunjĩ ithatũ cia ikũmi cia eba ng’ima irutwo nĩ ũndũ wa ndegwa ĩmwe, o na icunjĩ igĩrĩ cia ikũmi nĩ ũndũ wa ndũrũme ĩmwe,o na gĩcunjĩ kĩmwe gĩa ikũmi kĩrutwo nĩ ũndũ wa gatũrũme o gatũrũme ga tũu mũgwanja;na harutwo thenge ĩmwe nĩguo mũhoroherio nayo.Nacio indo icio mũcirutanagĩrie hamwe na ihaki rĩa njino rĩa gũtũũra rĩrutagwo hingo ciothe, o na ihaki rĩarĩo rĩa mũtu, na indo iria irutagwo cia kũnyuwo cia igongona ciarĩo, (naho ha ũhoro wa nyamũ icio, menyagĩrĩrai atĩ itikanakorũo irĩ na kaũũgũ).Ningĩ mweri wa mũgwanja, o mũthenya wa mbere waguo-rĩ, nĩmũkagĩa na ũũngano mwamũre ũkoniĩ andũ othe, na mũtikaruta wĩra o na ũrĩkũ wa ndũire; ũcio nĩguo ũgatuĩka mũthenya wanyu wa kũhuhaga tũrumbeta.Nĩmũkaruta ihaki rĩa njino rĩa gũtũma mũtararĩko ũrĩa ũnungaga wega ũiguwo nĩ Jehova; narĩo nĩ ndegwa ĩmwe ĩtarĩ ngũrũ, na ndũrũme ĩmwe, o na tũtũrũme mũgwanja twa mwaka ũmwe, tũtarĩ na kaũũgũ;na mũcirutanagĩrie na ihaki rĩacio rĩa mũtu, o mũtu ũrĩa mwega mũhinyu mũno, ũtukanĩtio na maguta, nacio icunjĩ ithatũ cia ikũmi cia eba ng’ima irutagwo nĩ ũndũ wa ndegwa ĩo, o nacio icunjĩ igĩrĩ cia ikũmi nĩ ũndũ wa ndũrũme ĩo,o nakĩo gĩcunjĩ kĩmwe gĩa ikũmi kĩrutagwo nĩ ũndũ wa gatũrũme o gatũrũme ga tũu mũgwanja;o na mũrute thenge ĩmwe ya gũtuĩka igongona rĩa mehia, nĩguo mũhoroherio nayo;nacio icio ciothe irutanagĩrio hamwe na ihaki rĩa njino rĩa karũgamo ka mweri, o na ihaki rĩayo rĩa mũtu, o na ihaki rĩa njino rĩa gũtũũra rĩrutagwo hingo ciothe, hamwe na ihaki rĩarĩo rĩa mũtu, o na indo iria irutagwo cia kũnyuwo cia igongona ciamo, o ta ũrĩa mũtugo ũrĩa ũtuĩtwo wa kũrũmĩrĩrũo wa mahaki macio ũtariĩ, nĩ getha indo icio ciothe itũmage mũtararĩko ũrĩa ũnungaga wega ũiguwo, na ituĩke ihaki rĩa gũcinwo na mwaki rĩrĩa rĩrutĩirũo Jehova.Ningĩ mũthenya wa ikũmi wa mweri ũcio wa mũgwanja, nĩmũkagĩa na ũũngano mwamũre ũkoniĩ andũ othe; na mwĩhingage kũrĩa irio, na mũtikarute wĩra o na ũrĩkũ wa ndũire;no rĩrĩ, nĩmũkarutĩra Jehova ihaki rĩa njino rĩa mũtararĩko ũrĩa ũnungaga wega; narĩo nĩ ndegwa ĩmwe ĩtarĩ ngũrũ, na ndũrũme ĩmwe, o na tũtũrũme mũgwanja twa mwaka ũmwe; na mũmenyerere atĩ nyamũ icio itikanakorũo irĩ na kaũũgũ;na mũrute ihaki rĩacio rĩa mũtu, o mũtu ũrĩa mwega mũhinyu mũno ũtukanĩtio na maguta; nacio icunjĩ ithatũ cia ikũmi cia eba ng’ima irutwo nĩ ũndũ wa ndegwa ĩmwe, o nacio icunjĩ igĩrĩ cia ikũmi nĩ ũndũ wa ndũrũme ĩmwe,o nakĩo gĩcunjĩ kĩmwe gĩa ĩkũmi kĩrutwo nĩ ũndũ wa gatũrũme o gatũrũme ga tũu mũgwanja;na thenge ĩmwe ĩrutwo ĩtuĩke ya igongona rĩa mehia; nacio icio ciothe irutanĩrio hamwe na igongona rĩa mehia rĩa horohio, o na ihaki rĩa njino rĩu rĩa gũtũũra rĩrutagwo hingo ciothe, hamwe na ihaki rĩarĩo rĩa mũtu o na indo iria irutagwo cia kũnyuwo cia igongona ciamo.Ningĩ mũthenya wa ikũmi na ĩtano wa mweri wa mũgwanja nĩmũkagĩa na ũũngano mwamũre ũkoniĩ andũ othe, na mũtikaruta wĩra o na ũrĩkũ wa ndũire, na mũgĩthondekere Jehova gĩathĩ mĩthenya mũgwanja;na mũrute ihaki rĩa njino rĩa indo iria irutagwo cia gũcinwo na mwaki, rĩa gũtũma mũtararĩko ũrĩa ũnungaga wega ũiguwo nĩ Jehova; narĩo rĩtuĩke ndegwa ikũmi na ithatũ itarĩ ngũrũ, na ndũrũme igĩrĩ, o na tũtũrũme ikũmi na tũna twa mwaka ũmwe; nacio indo icio ciothe ĩkorũo itarĩ na kaũũgũ;na mũrute ihaki rĩacio rĩa mũtu, o mũtu ũrĩa mwega mũhinyu mũno, ũtukanĩtio na maguta, nacio icunjĩ ithatũ cia ikũmi cia eba ng’ima irutwo nĩ ũndũ wa ndegwa o ndegwa ya icio ikũmi na ithatũ, o nacio icunjĩ igĩrĩ cia ikũmi nĩ ũndũ wa ndũrũme o ndũrũme ya icio cierĩ,nakĩo gĩcunjĩ kĩmwe gĩa ikũmi kĩrutwo nĩ ũndũ wa gatũrũme o gatũrũme ga tũu ikũmi na tũna;o na thenge ĩmwe ĩtuĩke igongona rĩa mehia; nacio icio ciothe irutanĩrio hamwe na ihaki rĩa njino rĩu rĩa gũtũũra rĩrutagwo hingo ciothe, hamwe na ihaki rĩarĩo rĩa mũtu, o na indo iria irutagwo cia kũnyuwo cia igongona ciamo.O naguo mũthenya wa kerĩ wa gĩathĩ kĩu mũrute ndegwa ĩkũmi na igĩrĩ itarĩ ngũrũ, na ndũrũme igĩrĩ, o na tũtũrũme ikũmi na tũna twa mwaka ũmwe tũtarĩ na kaũũgũ;hamwe na ihaki rĩacio rĩa mũtu, na indo iria irutagwo cia kũnyuwo cia igongona ciacio, nĩ ũndũ wa ndegwa icio, o na ũndũ wa ndũrũme icio, o na ũndũ wa tũtũrũme tũu, o ta ũrĩa nyamũ icio ciigana igĩtarũo, o na ta ũrĩa mũtugo ũrĩa ũtuĩtwo wa kũrũmĩrĩrũo ũtariĩ;ningĩ mũrute thenge ĩmwe ĩtuĩke ya igongona rĩa mehia; nacio icio ciothe irutanĩrio hamwe na igongona rĩu rĩa gũtũũra rĩrutagwo hingo ciothe, hamwe na ihaki rĩarĩo rĩa mũtu, o na indo iria irutagwo cia kũnyuwo cia igongona ciamo.Naguo mũthenya wa ĩtatũ kũrutwo ndegwa ikũmi na ĩmwe, na ndũrũme igĩrĩ, o na tũtũrũme ikũmi na tũna twa mwaka ũmwe, tũtarĩ na kaũũgũ,hamwe na ihaki rĩacio rĩa mũtu, o na indo iria irutagwo cia kũnyuwo cia igongona ciacio, nĩ ũndũ wa ndegwa icio, o na ũndũ wa ndũrũme icio, o na ũndũ wa tũtũrũme tũu, o ta ũrĩa indo icio ciothe ciigana igĩtarũo, o ta ũrĩa mũtugo ũrĩa ũtuĩtwo wa kũrũmĩrĩrũo ũtariĩ;na mũrute thenge ĩmwe ĩtuĩke ya igongona rĩa mehia; nacio icio ciothe irutanĩrio hamwe na ihaki rĩa njino rĩu rĩa gũtũũra rĩrutagwo hingo ciothe, hamwe na ihaki rĩarĩo rĩa mũtu, o na indo iria irutagwo cia kũnyuwo cia igongona ciarĩo.Naguo mũthenya wa ĩna kũrutwo ndegwa ikũmi, na ndũrũme igĩrĩ, na tũtũrũme ikũmi na tũna twa mwaka ũmwe, tũtarĩ na kaũũgũ;o na mũrute ihaki rĩacio rĩa mũtu, o na indo iria irutagwo cia kũnyuwo cia igongona ciacio, nĩ ũndũ wa ndegwa icio, o na ũndũ wa ndũrũme icio, o na ũndũ wa tũtũrũme tũu, o ta ũrĩa nyamũ icio ciothe ciigana igĩtarũo, o ta ũrĩa mũtugo ũrĩa ũtuĩtwo wa kũrũmĩrĩrũo ũtariĩ;na mũrute thenge ĩmwe ĩtuĩke ya igongona rĩa mehia; nacio icio ciothe irutanĩrio hamwe na ihaki rĩa njino rĩu rĩa gũtũũra rĩrutagwo hingo ciothe; o na ihaki rĩarĩo rĩa mũtu, o na indo iria irutagwo cia kũnyuwo cia igongona ciarĩo.O naguo mũthenya wa ĩtano kũrutwo ndegwa kenda, na ndũrũme igĩrĩ, na tũtũrũme ikũmi na tũna twa mwaka ũmwe, tũtarĩ na kaũũgũ;na ihaki rĩacio rĩa mũtu, o na indo iria irutagwo cia kũnyuwo cia igongona ciacio, nĩ ũndũ wa ndegwa icio, o na ũndũ wa ndũrũme icio, o na ũndũ wa tũtũrũme tũu, o ta ũrĩa ciigana igĩtarũo, o ta ũrĩa mũtugo ũrĩa ũtuĩtwo wa kũrũmĩrĩrũo ũtariĩ;o na mũrute thenge ĩmwe ĩtuĩke ya igongona rĩa mehia; nacio icio ciothe irutanĩrio hamwe na ihaki rĩa njino rĩu rĩa gũtũũra rĩrutagwo hingo ciothe, o na ihaki rĩarĩo rĩa mũtu, o na indo iria irutagwo cia kũnyuwo cia igongona ciarĩo.Naguo mũthenya wa ĩtandatũ kũrutwo ndegwa inyanya, na ndũrũme igĩrĩ, na tũtũrũme ikũmi na tũna twa mwaka ũmwe, tũtarĩ na kaũũgũ;na ihaki rĩacio rĩa mũtu, o na indo iria irutagwo cia kũnyuwo cia igongona ciacio, nĩ ũndũ wa ndegwa icio, o na ũndũ wa ndũrũme icio, o na ũndũ wa tũtũrũme tũu, o ta ũrĩa nyamũ icio ciigana igĩtarũo, o ta ũrĩa mũtugo ũrĩa ũtuĩtwo wa kũrũmĩrĩrũo ũtariĩ;na mũrute thenge ĩmwe ĩtuĩke ya igongona rĩa mehia; nacio icio ciothe irutanĩrio hamwe na ihaki rĩa njino rĩu rĩa gũtũũra rĩrutagwo hingo ciothe, o na ihaki rĩarĩo rĩa mũtu, o na indo iria irutagwo cia kũnyuwo cia igongona ciarĩo.O naguo mũthenya wa mũgwanja kũrutwo ndegwa mũgwanja, na ndũrũme igĩrĩ, o na tũtũrũme ikũmi na tũna twa mwaka ũmwe, tũtarĩ na kaũũgũ;o na ihaki rĩacio rĩa mũtu, o na indo iria irutagwo cia kũnyuwo cia igongona ciacio, nĩ ũndũ wa ndegwa icio, na ũndũ wa ndũrũme icio, o na ũndũ wa tũtũrũme tũu; o ta ũrĩa icio ciothe ciigana igĩtarũo, o ta ũrĩa mũtugo ũrĩa ũtuĩtwo wa kũrũmĩrĩrũo ũtariĩ;na mũrute thenge ĩmwe ĩtuĩke ya igongona rĩa mehia; nacio icio ciothe irutanĩrio hamwe na ihaki rĩa njino rĩa gũtũũra rĩrutagwo hingo ciothe, o na ihaki rĩarĩo rĩa mũtu, o na rĩa indo iria irutagwo cia kũnyuwo cia igongona ciarĩo.Naguo mũthenya wa ĩnana nĩmũkagĩa na gĩtũngano kĩamũre gĩkoniĩ andũ othe na mũtikarute wĩra o na ũrĩkũ wa ndũire;no rĩrĩ, nĩmũkaruta ihaki rĩa njino rĩa indo iria irutĩtwo na ũndũ wa gũcinwo na mwaki, rĩa gũtũma mũtararĩko ũrĩa ũnungaga wega ũiguwo nĩ Jehova; narĩo nĩ ndegwa ĩmwe, na ndũrũme, o na tũtũrũme mũgwanja twa mwaka ũmwe tũtarĩ na kaũũgũ;o na ihaki rĩacio rĩa mũtu, o na rĩa indo iria irutagwo cia kũnyuwo cia igongona cia ndegwa ĩo, o na ndũrũme ĩo, o na tũtũrũme tũu, o ta ũrĩa nyamũ icio ciigana igĩtarũo, o ta ũrĩa mũtugo ũrĩa ũtuĩtwo wa kũrũmĩrĩrũo ũtariĩ;na mũrute thenge ĩmwe ĩtuĩke ya igongona rĩa mehia; nacio icio ciothe irutanĩrio hamwe na ihaki rĩa njino rĩu rĩa gũtũũra rĩrutagwo hingo ciothe, hamwe na ihaki rĩarĩo rĩa mũtu, o na indo iria irutagwo cia kũnyuwo cia igongona ciarĩo.Magongona macio nĩmo mũrĩrutagĩra Jehova ciathĩ-inĩ cianyu iria ciathanĩtwo makĩria ma marĩa mũrĩrutaga makoniĩ mĩĩhĩtwa yanyu ĩrĩa mũkehĩtaga, o na indo iria mũkarutaga na kwĩendera, ma mĩthemba ya mahaki manyu ma njino, o na mahaki manyu ma mũtu, o na ma indo iria irutagwo cia kũnyuwo cia igongona, o na magongona manyu ma ũiguano.Nake Musa agĩkĩhe ciana cia Isiraeli ũhoro ũcio wothe aathĩtwo nĩ Jehova.Ningĩ Musa akĩarĩria atongoria a mĩhĩrĩga ya ciana cia Isiraeli, akĩmera atĩrĩ, Ũyũ nĩguo ũndũ ũrĩa Jehova aathanĩte.Hĩndĩ ĩrĩa mũndũ mũrũme ekwĩhĩta mwĩhĩtwa ũkoniĩ Jehova, kana akehĩta mwĩhĩtwa wa kwĩhinga mũhingo, ndagacoka kuugũkwo ũguo oigĩte, no ageka o ta ũrĩa ũhoro ũrĩa woimire kanua gake watariĩ.O nake mũndũ-wa-nja angĩĩhĩta mwĩhĩtwa ũkoniĩ Jehova, kana ehinge mũhingo e gwa ithe e mũirĩtu-rĩ,ithe angĩkorũo nĩaiguĩte ũhoro wa mwĩhĩtwa ũcio wake, akamenya atĩ nĩehingĩte mũhingo, no akamũkirĩra akamũrekereria o ro ũguo-rĩ, mĩĩhĩtwa ĩo yake yothe nĩĩgaikara o ro ũguo ĩrũmĩtio, o naguo ũhoro ũcio wothe wa ũguo ehingĩte mũhingo nĩũkarĩĩra.No rĩrĩ, ithe angĩkorũo nĩaamũkaanirie mũthenya o ro ũcio aamũiguire akĩaria-rĩ, hatirĩ ũndũ o na ũmwe wa mĩĩhĩtwa ĩo yake ũkarĩĩra, o naguo ũhoro wake wa ũguo ehingĩte mũhingo, ndũgaikara ũrũmĩtio; nake Jehova nĩakamuohera, nĩ ũndũ ithe nĩaamũgiririe eke ũndũ ũcio.Na rĩrĩ, angĩhikio nĩ mũrũme arĩ o na mĩĩhĩtwa ĩo yake kana akorũo ehingĩte mũhingo wa mbũkĩrĩra akĩaria atecirĩtie wega,nake mũrũme akorũo nĩaiguĩte ũhoro ũcio, na akamũkirĩra akamũrekereria o ro ũguo mũthenya ũrĩa aamenyire ũhoro ũcio wake, hĩndĩ ĩo mĩĩhĩtwa yake nĩĩgaikara irũmĩtio, o namo mohoro macio ma ũguo ehingire mũhingo nĩmakarĩĩra.No rĩrĩ, mũrũme angĩkorũo nĩaamũkaanirie mũthenya o ro ũcio aamenyire ũhoro ũcio-rĩ, nĩ gũthahia aathahia mwĩhĩtwa wake ũrĩa ararĩ naguo, o na aathahia ciugo ciake icio aaririe atecirĩtie, o icio cia kwĩhinga mũhingo; nake Jehova nĩakamuohera.No rĩrĩ, mwĩhĩtwa wa mũka wa ndigwa, kana wa mũka ũrĩa ũtiganĩte na mũrũme biũ-rĩ, maũndũ mothe marĩa egũkorũo ehingĩte mũhingo wamo-rĩ, nĩmagaikara marũmĩtio.Ningĩ mũndũ-wa-nja angĩĩhĩta arĩ o kwa mũrũme, kana ehinge mũhingo,nake mũrũme akorũo nĩaaiguire ũhoro ũcio, na agĩkira akĩmũrekereria o ro ũguo, akĩaga kũmũkaania, hĩndĩ ĩo mĩĩhĩtwa yake yothe nĩĩgaikara ĩrũmĩtio, o naguo ũhoro wothe wa ũguo ehingĩte mũhingo nĩũkarĩĩra.No rĩrĩ, mũthuriwe angĩkorũo nĩaathahirie ũhoro ũcio wothe o kũũthahia o mũthenya ũrĩa aaũiguire, hĩndĩ ĩo ũndũ ũrĩa wothe aakorirũo oigĩte akĩaria, ũkoniĩ mĩĩhĩtwa ĩo yake, kana ũkoniĩ mĩhingo ĩo ehingĩte, mũthuriwe nĩaathahirie ũhoro ũcio, na tondũ ũcio Jehova nĩakamuohera.Na rĩrĩ, mwĩhĩtwa o wothe ũrĩa ehĩtĩte kana mũhingo o wothe ũrĩa ehingĩte-rĩ, mũrũme aahota gũtua ũhoro wa atĩ maũndũ macio nĩmekũrĩĩra kana nĩmegũthaha.No rĩrĩ, mũrũme angĩtũũra amũkiragĩra mĩthenya yothe-rĩ, nĩ ta gũtũma atũmaga mĩĩhĩtwa ĩo yothe ya mũka ĩrĩĩre, hamwe na maũndũ mothe marĩa ehingĩte mĩhingo yamo; mũthuriwe nĩwe ũtũmĩte maũndũ macio maikare marũmĩtio, nĩ ũndũ mũthenya ũrĩa aamaiguire, nĩaakirire na ndaarie.No rĩrĩ, angĩcoka kũmathahia thutha wa mũthenya ũcio aamaiguire, nĩwe ũgacokererũo nĩ ũũru wa mũka.Icio nĩcio irĩra cia watho ũrĩa Jehova aathire Musa akĩmwĩra ũrũmagĩrĩrũo ũhoro-inĩ wa mũndũ na mũka, o na ũhoro-inĩ wa ithe wa mũirĩtu na mwarĩ rĩrĩa arĩ mũnyinyi e gwake mũciĩ.Ningĩ Jehova akĩarĩria Musa, akĩmwĩra atĩrĩ,Ũkĩra ũrĩhĩrie ciana cia Isiraeli harĩ Amidiani; na thutha wa ũguo, ũturanĩrũo na andũ anyu arĩa maanakua.Musa agĩkĩarĩria andũ, akĩmera atĩrĩ, Thiĩi mwĩre andũ amwe anyu meohe indo ciao cia ita, mathiĩ ita, makahũrane na Amidiani, nĩguo mũrĩhirie Jehova rĩĩrĩhĩria rĩake harĩ o.Mĩhĩrĩga-inĩ yothe ya Isiraeli-rĩ, o mũhĩrĩga-inĩ ũmwe rutagai andũ ngiri mũmatware ita-inĩ.Tondũ ũcio hagĩkĩrutwo andũ ngiri ĩmwe ĩmwe o mũhĩrĩga-inĩ, hagĩkĩgĩa andũ ngiri ikũmi na igĩrĩ meyohete indo ciao cia mbaara mathiĩ ita-inĩ.Musa agĩgĩtwara andũ ngiri ĩmwe ĩmwe a mũhĩrĩga o mũhĩrĩga ita-inĩ; magĩgĩthiĩ na Finehasi wa Eleazaru, mũthĩnjĩri-Ngai, akuuĩte indo cia handũ harĩa haamũre na moko, o na tũrumbeta twa kũhuhwo na mũgambo mũnene.Magĩkĩhũrana na Amidiani, o ta ũrĩa Jehova aathĩte Musa gwĩkwo; magĩkĩũraga arũme othe.Na makĩũraganĩria athamaki a Amidiani hamwe na andũ arĩa angĩ moragirũo; na nĩ Evi, na Rekemu, na Zuru, na Huru, na Reba, athamaki arĩa atano a Midiani; o nake Balaamu mũrũ wa Beori makĩmũũraga na rũhiũ rũa njora.Nacio ciana cia Isiraeli igĩtaha andũ-a-nja a Amidiani, na ciana ciao, na ũhiũ wao wothe wa ng’ombe, o na wa mbũri, o na indo iria ingĩ ciao ciothe magĩcitaha.Na magĩcina na mwaki matũũra mao mothe marĩa maatũũraga, o na kũndũ guothe kũrĩa maaikaraga maambĩte hema ciao.Magĩgĩthiĩ na indo ciothe iria maatahĩte, o na iria maatunyanĩte, andũ, o na ũhiũ.Nao andũ acio maatahĩte na indo icio maatunyanĩte, o na icio maatahĩte, magĩcitwarĩra Musa, na Eleazaru, mũthĩnjĩri-Ngai, o na kĩrĩndĩ gĩothe gĩa ciana cia Isiraeli, magĩcikinyia o kĩraaro-inĩ kũu werũ-inĩ wa Moabi ũrĩa wĩ gũkuhĩ na Jorodani, o kũu Jeriko.Na rĩrĩ, Musa, na Eleazaru, mũthĩnjĩri-Ngai, o na anene othe a kĩrĩndĩ kĩu, makiumagara makamatũnge hau kĩraaro-inĩ.Musa agĩkĩrakarĩra anene a mbũtũ cia ita arĩa moimĩte wĩra-inĩ ũcio wa ita, o arĩa maathaga andũ ngiri o ngiri, o na arĩa maathaga igana igana.Musa agĩkĩmoria atĩrĩ, Kaĩ mũkĩhonoketie andũ-a-nja othe, mũgakĩreka matũũre muoyo?Atĩrĩrĩ, aya nĩo maahĩtithirie ciana cia Isiraeli ikĩagarara watho wa Jehova ũhoro-inĩ wa Peori, nĩ ũndũ wa ũrĩa ciataarĩtwo nĩ Balaamu, nakĩo kĩrĩndĩ gĩkĩ kĩa Jehova gĩkĩgwatwo nĩ mũthiro.Tondũ ũcio rĩu ũragai twana tuothe twa tũhĩĩ, o na andũ-a-nja othe arĩa monanĩtwo nao nĩ arũme na ũndũ wa gũkomwo nao.No rĩrĩ, twana tuothe twa tũirĩtu tũrĩa tũtonanĩte na arũme na ũndũ wa gũkomwo natuo-rĩ, tũu rekei tũtũũre muoyo, tũtuĩke twanyu inyuene.Na mwambe mũthiĩ mũgaikare mĩthenya mũgwanja na kũu gĩthaka-inĩ mbarĩ ĩrĩa ĩngĩ ya kĩraaro, na rĩrĩ, mũndũ o wothe ũrĩa ũũragĩte mũndũ, na ũrĩa wothe ũhutĩtie kĩimba, wĩtheriei mũthenya wa ĩtatũ o na wa mũgwanja, inyuene, o na andũ arĩa mũtahĩte.Ningĩ mũtherie nguo cianyu ciothe, o na indo cianyu iria ciothe ithondeketwo na rũũa, o na iria ciothe ithondeketwo na ngore cia mbũri, o na indo ciothe cia mĩtĩ.Nake Eleazaru, mũthĩnjĩri-Ngai, agĩkĩĩra andũ a ita, o acio maathiĩte ita-inĩ atĩrĩ, Ũhoro ũcio nĩguo kĩrĩra kĩa watho ũrĩa Jehova aathire Musa ũrũmagĩrĩrũo;no rĩrĩ, thahabu, na betha, na gĩcango, na kĩgera, o na kĩgera kĩa ibaba na kĩa mbũrũmbũrũ,kĩndũ o gĩothe kĩrĩa kĩngĩhota gwĩtiiria mwaki-rĩ, mũkĩhĩtũkithagĩrie mwaki-inĩ gĩthahũke, no ningĩ gĩtikanaage gũtherio na maĩ marĩa maamũrĩtwo ma gũthahũrana; nacio indo ciothe iria itangĩĩtiiria mwaki, ihĩtũkĩrio maĩ-inĩ itoboketio.Ningĩ mũthenya wa mũgwanja mũthambie nguo cianyu mũgĩthahũke, na thutha wa ũguo mũtonye kĩraaro-inĩ.Nake Jehova akĩarĩria Musa, akĩmwĩra atĩrĩ,Tarai indo iria ciatahirũo mũmenye ũrĩa ciigana, mũtare andũ o na ũhiũ, mwĩ na Eleazaru, mũthĩnjĩri-Ngai, o na anene a nyũmba cia maithe ma kĩrĩndĩ gĩkĩ;nacio indo icio itahĩtwo ũcigayũkanie ikundi igĩrĩ; ũgayanĩrie andũ arĩa ogĩ na mbaara o acio maathiĩte ita-inĩ, na kĩrĩndĩ kĩu kĩngĩ gĩothe;ningĩ ũhothithie andũ acio maathiĩte ita-inĩ mũhothi nĩ ũndũ wa Jehova; woyage kĩndũ kĩmwe kĩmwe thĩinĩ wa indo magana matano, thĩinĩ wa andũ, na thĩinĩ wa ng’ombe, na thĩinĩ wa ndigiri, o na thĩinĩ wa mbũri;indo icio-rĩ, ũcioe ciumĩte gĩkundi-inĩ kĩu kĩao, ũcihe Eleazaru, mũthĩnjĩri-Ngai, ituĩke cia Jehova cia igongona rĩa kũiyũkio na igũrũ.Naho ha ũhoro wa gĩkundi kĩrĩa gĩkũgaĩrũo ciana cia Isiraeli woyage kĩndũ kĩmwe kĩmwe thĩinĩ wa indo mĩrongo ĩtano, thĩinĩ wa andũ, na thĩinĩ wa ng’ombe, na thĩinĩ wa ndigiri, o na thĩinĩ wa mbũri, naguo ũguo nĩ ta kuuga thĩinĩ wa ũhiũ wothe, ũcihe Alawii arĩa matũũraga maikarĩtie wega gĩikaro kĩu kĩa Jehova.Nao Musa na Eleazaru, mũthĩnjĩri-Ngai, magĩgĩĩka o ta ũguo Jehova aathire Musa gwĩkwo.Na rĩrĩ, indo iria ciatahirũo, thengia iria andũ arĩa maathiĩte ita-inĩ metharĩire magĩthiĩ nacio, ciarĩ mbũri ngiri magana matandatũ ma mĩrongo mũgwanja na ithano,na ng’ombe ngiri mĩrongo mũgwanja na igĩrĩ,na ndigiri ngiri mĩrongo ĩtandatũ na ĩmwe,nao andũ-a-nja arĩa matonanĩte na arũme na ũndũ wa gũkomwo nao, othe hamwe, maarĩ ngiri mĩrongo ĩtatũ na igĩrĩ.Na rĩrĩ, gĩkundi kĩa ng’ondu kĩrĩa kĩagaĩirũo arĩa maathiĩte ita-inĩ kĩarĩ ng’ondu ngiri magana matatũ ma mĩrongo ĩtatũ na mũgwanja, na magana matano;nacio ng’ondu iria ciahotheirũo Jehova ciarĩ magana matandatũ ma mĩrongo mũgwanja na ithano.Nacio ng’ombe ciarĩ ngiri mĩrongo ĩtatũ na ithathatũ; nakĩo gĩkundi gĩacio kĩrĩa kĩahotheirũo Jehova kĩarĩ ng’ombe mĩrongo mũgwanja na igĩrĩ.O nacio ndigiri ciarĩ ngiri mĩrongo ĩtatũ na magana matano; nakĩo gĩkundi gĩacio kĩrĩa kĩahotheirũo Jehova kĩarĩ ndigiri mĩrongo ĩtandatũ na ĩmwe.Nao andũ maarĩ ngiri ikũmi na ithathatũ; nakĩo gĩkundi kĩao kĩrĩa kĩahotheirũo Jehova kĩarĩ andũ mĩrongo ĩtatũ na erĩ.Nake Musa agĩkĩnengera Eleazaru, mũthĩnjĩri-Ngai, indo icio ciahotheirũo Jehova ituĩke cia igongona rĩa kũiyũkio na igũrũ, o ta ũrĩa Jehova aamwathire gwĩkwo.Na rĩrĩ, thĩinĩ wa gĩkundi kĩrĩa kĩarĩ gĩa ciana cia Isiraeli, kĩrĩa Musa aathengirie harĩ andũ arĩa maathiĩte ita-inĩ-rĩ,(na gĩkundi kĩu gĩa kĩrĩndĩ kĩu kĩngĩ-rĩ, kĩarĩ ng’ondu ngiri magana matatũ ma mĩrongo ĩtatũ na mũgwanja, na magana matano,na ng’ombe ngiri mĩrongo ĩtatũ na ithathatũ,na ndigiri ngiri mĩrongo ĩtatũ na magana matano,na andũ ngiri ikũmi na ithathatũ,)thĩinĩ wa gĩkundi kĩu gĩa ciana cia Isiraeli-rĩ, Musa akĩoya kĩndũ kĩmwe kĩmwe thĩinĩ wa indo mĩrongo ĩtano, thĩinĩ wa andũ, na thĩinĩ wa ũhiũ, agĩgĩcihe Alawii, arĩa maatũire maikaragia gĩikaro kĩu kĩa Jehova; o ta ũrĩa Jehova aathire Musa gwĩkwo.Nao atongoria arĩa maathaga andũ acio ngiri nyingĩ a mbũtũ cia ita, o acio maathaga ngiri o ngiri, o na arĩa maathaga igana o igana, magĩkuhĩhĩria Musa;magĩkĩmwĩra atĩrĩ, Ithuĩ ndungata ciaku nĩtũtarĩte andũ arĩa maarĩ ita-inĩ, o arĩa twaroraga, tũkona ũrĩa maigana, na rĩrĩ, hatirĩ mũndũ o na ũmwe witũ ũtarĩ ho.Tondũ ũcio indo cia kũrutĩrũo Jehova iria mũndũ o mũndũ eyoeire-rĩ, nĩcio ici twaruta cia gũtũhoroheria mbere ya Jehova, nacio nĩ indo cia thahabu, na irengeri cia magũrũ, na ituro cia moko, na icũhĩ cia ciara, na icũhĩ cia matũ, o na mĩgathĩ ya ngingo.Nao Musa na Eleazaru, mũthĩnjĩri-Ngai, magĩkĩoya thahabu icio ciao, o indo icio ciothe cia goro ithondeketwo wega.Nacio thahabu icio ciothe ciarutirũo cia igongona rĩa kũiyũkio na igũrũ o icio maarutĩire Jehova, o icio cia anene arĩa maathaga andũ ngiri o ngiri, o na anene arĩa maathaga andũ igana igana, ciarĩ cekeri ngiri ikũmi na ithathatũ, na magana mũgwanja ma mĩrongo ĩtano.(Tondũ andũ a ita nĩmetharĩire indo, o mũndũ ciake we mwene.)Nao Musa na Eleazaru, mũthĩnjĩri-Ngai, magĩkĩoya thahabu cia anene acio maathaga andũ ngiri o ngiri, o na igana igana, magĩcitwara hema-inĩ-ya-gũtũnganwo, ituĩke ũndũ wa gũtũma ciana cia Isiraeli iririkanwo nĩ Jehova.NA RĨRĨ, ciana cia Reubeni, o na cia Gadi, ciarĩ na ũhiũ mũingĩ mũno; nacio ciona bũrũri wa Jazeri, o na bũrũri wa Gileadi atĩ nĩ kũndũ kwa ũhiũ-rĩ,ciana icio cia Gadi o na cia Reubeni igĩthiĩ kũrĩ Musa, o na Eleazaru mũthĩnjĩri-Ngai, o na atongoria a kĩrĩndĩ gĩa ciana cia Isiraeli, ikĩaria nao, ikiuga atĩrĩ,Matũũra maya ma Atarothu, na Diboni, na Jazeri, na Nimura, na Heshiboni, na Eleale, na Sebamu, na Nebo, o na Beoni,o gũkũ bũrũri ũyũ Jehova ahũrithĩtie harĩ kĩrĩndĩ gĩa Isiraeli-rĩ, nĩ bũrũri wa ũhiũ mũno, na ithuĩ ndungata ciaku tũrĩ na ũhiũ.Igĩkiuga atĩrĩ, Tũngĩkorũo nĩtũgwĩtĩkĩrĩka nĩwe-rĩ, reke ithuĩ ndungata ciaku tũheo bũrũri ũyũ ũtuĩke witũ, ũtige gũtũringia Jorodani.Nake Musa agĩkĩĩra ciana icio cia Gadi o na cia Reubeni atĩrĩ, Hĩ, kaĩ mũkwenda ariũ a ithe wanyu mathiĩ ita-inĩ, na inyuĩ mũtigwo mũikarĩte gũkũ?Ningĩ-rĩ, mũgũtũma ciana cia Isiraeli igĩe na mũhũthia itige kwenda kũringa mũrĩmo ikinye bũrũri ũrĩa Jehova aaciheire nĩkĩ?Ũguo nĩguo maithe manyu mekire, hĩndĩ ĩrĩa ndamarekirie moime Kadeshi-barinea, magathigane bũrũri ũcio.Nĩ gũkorũo hĩndĩ ĩrĩa maambatire magĩkinya kĩanda gĩa Eshikoli, na makĩona bũrũri ũcio, nĩmaacokire gũtũma ciana cia Isiraeli igĩe na mũhũthia, nĩguo itigakinye bũrũri ũcio Jehova aaciheete.Nake Jehova agĩgĩcinwo nĩ marakara, agĩkĩĩhĩta, akiuga atĩrĩ,Ti-itherũ hatirĩ mũndũ o na ũmwe wa andũ arĩa maambatire makiuma bũrũri wa Misiri, o arĩa makinyĩtie mĩaka mĩrongo ĩĩrĩ o na magakĩria hau, ũkona bũrũri ũrĩa ndehĩtire, ngiuga atĩ nĩngaũhe Iburahimu na Isaaka o na Jakubu, nĩ ũndũ matinũmĩrĩire kũna na ngoro ciao;tiga o Kalebu wa Jefune, ũrĩa Mũkenizi, na Joshua wa Nuni, nĩ ũndũ acio erĩ nĩmarũmĩrĩire Jehova na ngoro ciao kũna.Jehova agĩgĩcinwo nĩ marakara nĩ ũndũ wa Isiraeli, o nginya hĩndĩ ĩrĩa rũciaro ruothe rũa andũ arĩa mehirie Jehova rũathirire.Na rĩrĩ, rĩu inyuĩ na inyuĩ mwarahũkĩte mũgacoka ithenya rĩa maithe manyu nĩguo hongerereke ehia angĩ a gũtũma marakara manene ma Jehova meorerere harĩ Isiraeli.Nĩ gũkorũo mũngĩgarũrũka mũtige kũmũrũmĩrĩra, nĩekũmatiga o rĩngĩ gũkũ werũ-inĩ, na nĩmũkũninithia andũ aya othe.Ciana icio cia Gadi na cia Reubeni igĩgĩkuhĩhĩria Musa, ikĩmwĩra atĩrĩ, Ithuĩ nĩ gwaka tũgwaka ciugũ cia ũhiũ witũ gũkũ, o na twake matũũra nĩ ũndũ wa ciana ciitũ,no rĩrĩ, ithuĩ ithuene nĩtũgwĩthagathaga, twĩohe indo ciitũ cia ita, tũtuĩke ngerewani ya ciana cia Isiraeli o nginya hĩndĩ ĩrĩa tũgacikinyia kũndũ kũu gwacio, nacio ciana ciitũ ciikare matũũra mairigĩtwo nĩ ũndũ wa andũ arĩa matũũraga bũrũri ũyũ.Tũtikahũndũka atĩ nĩguo tũinũke mĩciĩ iitũ tiga o nginya hĩndĩ ĩrĩa ciana cia Isiraeli, mũndũ o mũndũ, agakorũo agwatĩte igai rĩake.Tondũ ithuĩ tũtikagwata igai hamwe nao mũrĩmo ũcio ũngĩ wa Jorodani, o na na kũu mbere; nĩ gũkorũo ithuĩ nĩtũgũĩrĩirũo nĩ igai riitũ mũrĩmo ũyũ wa Jorodani mwena wa irathĩro.Nake Musa agĩciĩra atĩrĩ, Mũngĩĩka ũndũ ũcio, na mwĩohe indo cianyu cia ita mũthiĩ ita-inĩ mũkĩonagwo nĩ Jehova,na mũndũ o mũndũ wanyu ũrĩa wĩohete indo cia ita aringe mũrĩmo ũcio ũngĩ wa Jorodani akĩonagwo nĩ Jehova, o nginya hĩndĩ ĩrĩa Jehova akaingata thũ ciake ciume mbere yake,o naguo bũrũri wonwo nĩwe ũtoretio kũna-rĩ, thutha ũcio nĩguo mũkahũndũka, na mũtikonwo mwĩ na ũũru o na ũrĩkũ nĩ Jehova, o na kana nĩ Isiraeli; naguo bũrũri ũyũ mũrĩ nĩũgatuĩka wanyu, mũkĩonagwo nĩ Jehova.No rĩrĩ, mũngĩkaaga gwĩka ũndũ ũcio, nĩ kwĩhia mũkehia Jehova; na menyai mũno atĩ rĩĩhia rĩu rĩanyu nĩrĩkamũkora rĩmũcokerere.Gĩakei matũũra ma gũtũũrũo nĩ ciana cianyu, o na ciugũ cia gũikaragwo nĩ mbũri cianyu; na mwĩke o ta ũguo muugĩte na tũnua twanyu.Nacio ciana cia Gadi o na cia Reubeni ikĩarĩria Musa, ikĩmwĩra atĩrĩ, Ithuĩ ndungata ciaku nĩtũgwĩka o ta ũguo wee mwathi witũ wathanĩte gwĩkwo.Ciana ciitũ, o na atumia aitũ, na ndũru cia mbũri ciitũ, o na ng’ombe ciitũ, igũikara matũũra-inĩ o gũkũ Gileadi;no rĩrĩ, ithuĩ ithuothe, ndungata ciaku, mũndũ o mũndũ witũ ũrĩa wĩohaga indo ciake cia ita, nĩtũkũringa mũrĩmo ũcio ũngĩ tũthiĩ tũkarũe, tũkĩonagwo nĩ Jehova, o ta ũrĩa wee mwathi witũ uugĩte.Tondũ ũcio Musa agĩathana, akĩĩra Eleazaru, mũthĩnjĩri-Ngai, o na Joshua wa Nuni, o na anene a nyũmba cia maithe ma andũ a mĩhĩrĩga ya ciana cia Isiraeli, maũndũ maya,akiuga atĩrĩ, Kũngĩkorũo ciana cia Gadi o na cia Reubeni nĩigetĩkĩra gũtwarana na inyuĩ, mũndũ o mũndũ wacio ũrĩa wĩohaga indo ciake cia ita, iringe mũrĩmo ũcio ũngĩ wa Jorodani ikĩonagwo nĩ Jehova, o naguo bũrũri ũcio wonwo nĩ inyuĩ ũtoretio kũna-rĩ, nĩmũgacihe bũrũri wa Gileadi ũtuĩke wacio;no rĩrĩ, ingĩkaaga kũringa mũrĩmo ũcio ũngĩ hamwe na inyuĩ, ciĩohete indo ciacio cia ita, ikaheanĩrio kũndũ gwacio hamwe na inyuĩ bũrũri ũcio wa Kanaani.Nacio ciana cia Gadi, o na cia Reubeni, igĩcokia ikiuga atĩrĩ, O ta ũrĩa Jehova atwĩrĩte twĩke, ithuĩ ndungata ciaku, o ũguo noguo tũgeka.Nĩtũkũringa mũrĩmo ũcio twĩohete indo ciitũ cia ita, tũkĩonagwo nĩ Jehova, tũkinye bũrũri wa Kanaani, nakuo kũndũ gũkũ tũrĩ, mbarĩ ĩno ya Jorodani, gũtigwo gwĩ gwitũ.Nake Musa agĩkĩhe andũ acio, o ciana icio cia Gadi, o na cia Reubeni, o na nuthu ya mũhĩrĩga wa Manase, mũrũ wa Jusufu, kũndũ kũrĩa gwathamakagwo nĩ Sihoni mũthamaki wa Aamori, o na kũndũ kũrĩa gwathamakagwo nĩ Ogu mũthamaki wa Bashani, naguo ũguo nĩ ta kuuga bũrũri ũcio wothe, o ta ũrĩa matũũra maguo na ng’ongo ciamo ciatariĩ, o matũũra mothe marĩa maarigicĩirio nĩ mĩhaka yaguo.Nacio ciana cia Gadi igĩaka Diboni, na Atarothu, na Aroeri,na Atarothu-shofani, na Jazeri, na Jogabeha,na Bethi-nimira, na Bethi-harani; namo matũũra macio mothe ciaakire me mairige, o na igĩaka ciugũ cia ng’ondu kuo.Nacio ciana cia Reubeni igĩaka Heshiboni, na Eleale, na Kiriathaimu,o na Nebo, na Baali-meoni (namo marĩĩtwa ma matũũra macio merĩ maarĩ magarũrĩre), o na igĩaka Sibima; namo matũũra macio ciaakire ikĩmatua marĩĩtwa mangĩ.Nacio ciana cia Makiru wa Manase igĩthiĩ Gileadi, igĩgũtunyana, igĩkwĩgwatĩra, igĩtunya Aamori arĩa maarĩ kuo.Nake Musa agĩkĩhe Makiru wa Manase itũũra rĩu rĩa Gileadi; nake agĩgĩtũũra kuo.Nake Jairu, mũrũ wa Manase, agĩthiĩ akĩĩgwatĩra tũtũũra twarĩo agĩtũtua Havothu-jairu.Nake Noba agĩthiĩ akĩĩgwatĩra Kenathu, o na mĩciĩ yakuo, agĩgũtua Noba, agwĩtanĩtie na rĩĩtwa rĩake we mwene.ICI NĨCIO ng’endo cia ciana cia Isiraeli o rĩrĩa mbũtũ ciacio cioimire bũrũri wa Misiri irĩ watho-inĩ wa Musa na Haruni, macitongoretie.Nake Musa agĩkĩandĩka ũhoro wa ng’endo ciacio o ta ũrĩa Jehova aamwathĩte; nacio ici nĩcio ng’endo ciacio o ta ũrĩa ciathiaga.Ciagwatire rũgendo ciumĩte Ramesese mweri wa mbere, o mũthenya wa ikũmi na ĩtano wa mweri ũcio wa mbere; rũciũ rũrũ rũngĩ thutha wa Bathaka nĩruo ciana cia Isiraeli cioimire kũu igĩthiĩ itarĩ na guoya o na hanini, igĩkĩonagwo nĩ Amisiri othe,o hĩndĩ ĩrĩa Amisiri maathikaga marigithathi mao mothe, marĩa Jehova aahũrĩte akoraga thĩinĩ wao; o nacio ngai ciao Jehova agĩcicirithia.Ciana cia Isiraeli igĩgĩthiĩ rũgendo ciumĩte kũu Ramesese, ikĩamba hema ciacio Sukothu.Ningĩ igĩthiĩ rũgendo ciumĩte Sukothu, ikĩamba hema ciacio Ethamu ndere-inĩ cia werũ.Ningĩ igĩthiĩ rũgendo ciumĩte kũu Ethamu, ikĩhũndũka na thutha igĩkinya Pi-hahirothu, itũũra rĩrĩa rĩaringaine na Baali-zefoni; igĩkĩamba hema ciacio ing’etheire Migidoli.Ningĩ igĩthiĩ rũgendo ciumĩte hau haringaine na Hahirothu, igĩtuĩkanĩrĩa iria gatagatĩ, igĩkinya werũ-inĩ; igĩgĩthiĩ rũgendo rũa mĩthenya ĩtatũ werũ-inĩ ũcio wa Ethamu, ikĩamba hema ciacio Mara.Ningĩ igĩthiĩ rũgendo ciumĩte kũu Mara, igĩkinya Elimu; nakuo kũu Elimu kwarĩ matherũkĩro ikũmi na merĩ ma maĩ, o na mĩtende mĩrongo mũgwanja; igĩkĩamba hema ciacio hau.Ningĩ ikĩgwata rũgendo ciumĩte hau Elimu, ikĩamba hema ciacio hakuhĩ na Iria Itune.Ningĩ igĩthiĩ rũgendo ciumĩte kũu Iria Itune, ikĩamba hema ciacio werũ-inĩ wa Sini.Ningĩ igĩthiĩ rũgendo ciumĩte werũ-inĩ ũcio wa Sini, ikĩamba hema ciacio Dofika.Ningĩ igĩthiĩ rũgendo ciumĩte kũu Dofika, ikĩamba hema ciacio Alushu.Ningĩ igĩthiĩ rũgendo ciumĩte kũu Alushu, ikĩamba hema ciacio Refidimu, handũ hatarĩ maĩ ma kũnyuwo nĩ andũ acio.Ningĩ igĩthiĩ rũgendo ciumĩte kũu Refidimu, ikĩamba hema ciacio werũ-inĩ wa Sinai.Ningĩ igĩthiĩ rũgendo ciumĩte werũ-inĩ ũcio wa Sinai, ikĩamba hema ciacio Kibirothu-hataava.Ningĩ igĩthiĩ rũgendo ciumĩte kũu Kibirothu-hataava, ikĩamba hema ciacio Hazerothu.Ningĩ igĩthiĩ rũgendo ciumĩte kũu Hazerothu, ikĩamba hema ciacio Rithima.Ningĩ igĩthiĩ rũgendo ciumĩte kũu Rithima, ikĩamba hema ciacio Rimoni-perezu.Ningĩ igĩthiĩ rũgendo ciumĩte kũu Rimoni-perezu, ikĩamba hema ciacio Libina.Ningĩ igĩthiĩ rũgendo ciumĩte kũu Libina, ikĩamba hema ciacio Risa.Ningĩ igĩthiĩ rũgendo ciumĩte kũu Risa, ikĩamba hema ciacio Keheletha.Ningĩ igĩthiĩ rũgendo ciumĩte kũu Keheletha, ikĩamba hema ciacio kĩrĩma-inĩ gĩa Sheferu.Ningĩ igĩthiĩ rũgendo ciumĩte kĩrĩma-inĩ kĩu gĩa Sheferu, ikĩamba hema ciacio Harada.Ningĩ igĩthiĩ rũgendo ciumĩte kũu Harada, ikĩamba hema ciacio Makelothu.Ningĩ igĩthiĩ rũgendo ciumĩte kũu Makelothu, ikĩamba hema ciacio Tahathu.Ningĩ igĩthiĩ rũgendo ciumĩte kũu Tahathu, ikĩamba hema ciacio Tera.Ningĩ igĩthiĩ rũgendo ciumĩte kũu Tera, ikĩamba hema ciacio Mithika.Ningĩ igĩthiĩ rũgendo ciumĩte kũu Mithika, ikĩamba hema ciacio Hashimona.Ningĩ igĩthiĩ rũgendo ciumĩte kũu Hashimona, ikĩamba hema ciacio Moserothu.Ningĩ igĩthiĩ rũgendo ciumĩte kũu Moserothu, ikĩamba hema ciacio Bene-jaakani.Ningĩ igĩthiĩ rũgendo ciumĩte kũu Bene-jaakani ikĩamba hema ciacio Hori-hagidigadi.Ningĩ igĩthiĩ rũgendo ciumĩte kũu Hori-hagidigadi ikĩamba hema ciacio Jotibatha.Ningĩ igĩthiĩ rũgendo ciumĩte kũu Jotibatha, ikĩamba hema ciacio Abirona.Ningĩ igĩthiĩ rũgendo ciumĩte kũu Abirona, ikĩamba hema ciacio Ezioni-geberi.Ningĩ igĩthiĩ rũgendo ciumĩte kũu Ezioni-geberi, ikĩamba hema ciacio werũ-inĩ wa Zini (na noho Kadeshi).Ningĩ igĩthiĩ rũgendo ciumĩte kũu Kadeshi, ikĩamba hema ciacio kĩrĩma-inĩ kĩa Horu, o kũu ndere-inĩ cia bũrũri wa Edomu.Nake Haruni, mũthĩnjĩri-Ngai, agĩkĩambata kĩrĩma-inĩ kĩu kĩa Horu, na ũndũ wa ũrĩa aathĩtwo nĩ Jehova, agĩkuĩra kuo, o mwaka wa mĩrongo ĩna thutha wa hĩndĩ ĩrĩa ciana cia Isiraeli cioimire bũrũri wa Misiri, o mweri wa ĩtano, mũthenya wa mbere waguo.Nake Haruni aakorirũo aninĩte mĩaka igana rĩmwe rĩa mĩrongo ĩĩrĩ na ĩtatũ hĩndĩ ĩo aakuĩrĩire kũu kĩrĩma-inĩ kĩu kĩa Horu.Nake Mũkanaani ũrĩa warĩ mũthamaki wa Aradi, o ũcio watũũraga mwena wa Gũthini wa bũrũri ũcio wa Kanaani, akĩigua ũhoro wa atĩ ciana cia Isiraeli nĩiroka kuo.Ningĩ igĩthiĩ rũgendo ciumĩte kĩrĩma-inĩ kĩu kĩa Horu, ikĩamba hema ciacio Zalimona.Ningĩ igĩthiĩ rũgendo ciumĩte kũu Zalimona, ikĩamba hema ciacio Punoni.Ningĩ igĩthiĩ rũgendo ciumĩte kũu Punoni, ikĩamba hema ciacio Obothu.Ningĩ igĩthiĩ rũgendo ciumĩte kũu Obothu, ikĩamba hema ciacio Iye-abarimu, o mũhaka-inĩ wa Moabi.Ningĩ igĩthiĩ rũgendo ciumĩte kũu Iyimu, ikĩamba hema ciacio Diboni-gadi.Ningĩ igĩthiĩ rũgendo ciumĩte kũu Diboni-gadi, ikĩamba hema ciacio Alimoni-dibilathaimu.Ningĩ igĩthiĩ rũgendo ciumĩte kũu Alimoni-dibilathaimu, ikĩamba hema ciacio irĩma-inĩ cia Abarimu iria iringaine na Nebo.Ningĩ igĩthiĩ rũgendo ciumĩte irĩma-inĩ icio cia Abarimu, ikĩamba hema ciacio werũ wa Moabi, gũkuhĩ na rũũĩ rũa Jorodani, kũu Jeriko.Nacio ikĩamba hema ciacio o hakuhĩ na rũũĩ rũu rũa Jorodani, kuuma Bethi-jeshimothu o nginya Abeli-shitimu, o kũu werũ-inĩ wa Moabi.Nake Jehova agĩkĩarĩria Musa o kũu werũ-inĩ ucio wa Moabi gũkuhĩ na Jorodani, o kũu Jeriko, akĩmwĩra atĩrĩ,Arĩria ciana cia Isiraeli ũciĩre atĩrĩ, Hĩndĩ ĩrĩa mũkaringa Jorodani, mũkinye bũrũri wa Kanaani,nĩmũkaingata andũ othe arĩa matũũraga bũrũri ũcio, mehere mbere yanyu; namo mahiga mao marĩa makururĩtwo mĩhianano mũmoragange, nayo mĩhianano ĩrĩa ĩthondeketwo na ũndũ wa gũtwekio na mwaki, mũmĩanange, o namo matĩri mao mũmatharie biũ;naguo bũrũri ũcio mũwĩgwatĩre ũtuĩke wanyu, mũũtũũre; nĩ ũndũ nĩ inyuĩ ’heete bũrũri ũcio ũtuĩke wanyu.Naguo bũrũri ũcio mũkaũgaya na ũndũ wa kũũcukĩra mĩtĩ, o ta ũrĩa nyũmba cianyu itariĩ; andũ arĩa maaingĩha maheo handũ hanene hatuĩke igai rĩao; o nao arĩa maanyiha, maheo handũ hanini hatuĩke igai rĩao, o kũndũ kũrĩa guothe mũndũ akagũĩrũo nĩkuo, aacukĩrũo mĩtĩ-rĩ, nokuo gũgatuĩka gwake; na rĩrĩ, mũkagwataga igai rĩanyu o ta ũrĩa mĩhĩrĩga ya maithe manyu ĩtariĩ.No rĩrĩ, mũngĩkaaga kũingata andũ arĩa matũũraga bũrũri ũcio, mehere mbere yanyu-rĩ, acio mũgatigia matũũre kuo magatuĩka ta rũcago rũa kũmũtũra maitho, o na ta mĩigua ya kũmũtheca mbaru; na nĩmagatũũra mamũnyariraga o kũu bũrũri ũcio mũtũũrĩte.Na nĩgũgakinya atĩrĩ, atĩ ũndũ ũrĩa ndacirĩire kũmeka arĩ o, ũtuĩke atĩ nĩguo ngũmwĩka inyuĩ.Ningĩ Jehova akĩarĩria Musa, akĩmwĩra atĩrĩ,Athana wĩre ciana cia Isiraeli ũũ: Hĩndĩ ĩrĩa mũgakinya bũrũri wa Kanaani, (naguo ũguo nĩ ta kuuga bũrũri ũrĩa ũkamũgũĩra ũtuĩke igai rĩanyu, o bũrũri ũcio wa Kanaani, o ta ũrĩa mĩhaka yaguo ĩtariĩ,)hĩndĩ ĩo mwena wanyu wa gũthini ũtuĩke bũrũri ũrĩa wĩgiritanĩtie na Edomu uumĩte werũ wa Zini, o naguo mũhaka wanyu wa gũthini, ũrĩa ũgũthiĩ ũrorete irathĩro, ũkinye mũthia-inĩ wa Iria rĩa Cumbĩ;naguo mũhaka wanyu ũrigicũke ũgere mwena wa gũthini wa rĩambatĩrĩro rĩa Akirebimu, na ũcoke ũhungure ũkinye Zini, nayo nyumĩrĩra yaguo ĩrore mwena wa gũthini wa Kadeshi-barinea, ũcoke ũtũrĩkie ũkinye Hazaru-adaru, uumĩrĩre Azimoni,ningĩ mũhaka ũcio ũrigicũke uumĩte Azimoni, ũkinye karũũĩ ka Misiri, nayo nyumĩrĩra yaguo ĩtuĩke iria-inĩ.O naguo mũhaka wanyu wa mwena wa ithũĩro, ũtuĩke iria rĩrĩa inene, o hũgũrũrũ-inĩ ciarĩo; iria rĩu nĩrĩo rĩgatuĩka mũhaka wanyu wa mwena wa ithũĩro.Na rĩrĩ, mũhaka wanyu wa mwena wa gathigathini nĩ ũyũ: kuuma iria-inĩ rĩu inene-rĩ, mũkaũringania na kĩrĩma kĩa Horu;ningĩ woima kĩrĩma-inĩ kĩu kĩa Horu, mũũringanie na itonyero rĩa Hamathu; nayo nyumĩrĩra ya mũhaka ũcio hau ĩtuĩke o Zedadi;naguo mũhaka ũcio ũcoke ũthiĩ ũkinye Zifironi, nayo nyumĩrĩra yaguo hau, ĩtuĩke Hazaruenani. Ũcio nĩguo ũgatuĩka mũhaka wanyu wa mwena wa gathigathini.Na rĩrĩ, mũhaka wanyu wa mwena wa irathĩro mũũrutie kũu Hazaru-enani mũũkinyie Shefamu;mũhaka ũcio ũcoke uume kũu Shefamu ũkinye Ribila, mwena wa irathĩro wa Aini; ningĩ mũhaka ũcio ũkinye hũgũrũrũ-inĩ cia iria rĩa Kinerethu, mwena wa irathĩro;na thutha wa ũguo ũikũrũke ũkinye Jorodani, nayo nyumĩrĩra yaguo hau ĩtuĩke Iria rĩa Cumbĩ; ũcio nĩguo ũgatuĩka bũrũri wanyu o ta ũrĩa mĩhaka yaguo ĩũrigicĩirie mbarĩ ciothe.Ningĩ Musa agĩathana akĩĩra ciana cia Isiraeli atĩrĩ, Ũcio nĩguo bũrũri ũrĩa mũkagaya ũtuĩke wanyu, na ũndũ wa kũũcukĩra mĩtĩ, naguo nĩguo Jehova aathanire akiuga ũheo mĩhĩrĩga ĩo kenda na nuthu;nĩ gũkorũo mũhĩrĩga wa ciana cia Reubeni, o ta ũrĩa nyũmba cia maithe ma cio itariĩ, o na mũhĩrĩga wa ciana cia Gadi, o ta ũrĩa nyũmba cia maithe ma cio itariĩ, hamwe na nuthu ya mũhĩrĩga wa Manase, nĩĩrĩkĩtie kũgwata igai rĩayo.Mĩhĩrĩga ĩo yerĩ, o na nuthu ya mũhĩrĩga ũcio wa Manase-rĩ, nĩĩgwatĩte igai rĩayo mbarĩ ĩrĩa ĩngĩ ya Jorodani o kũu mwena wa irathĩro wa Jeriko kũrĩa kũrorete irathĩro-inĩ rĩa riũa.Nake Jehova akĩarĩria Musa, akĩmwĩra atĩrĩ,Maya nĩmo marĩĩtwa ma andũ arĩa makamũgayania bũrũri ũcio ũtuĩke igai rĩanyu; nĩ Eleazaru, mũthĩnjĩri-Ngai, na Joshua wa Nuni.Ningĩ mũkoya mũtongoria ũmwe ũmwe wa mũhĩrĩga, o mũhĩrĩga, nĩ getha magayanie bũrũri ũcio ũtuĩke igai rĩanyu.Namo marĩĩtwa ma andũ acio nĩ maya: wa mũhĩrĩga wa Juda-rĩ, nĩ Kalebu wa Jefune.Na wa mũhĩrĩga wa ciana cia Simeoni, nĩ Shemueli wa Amihudu.Na wa mũhĩrĩga wa Benjamini, nĩ Elidadi wa Kisiloni.Na wa mũhĩrĩga wa ciana cia Dani nĩ mũtongoria ũrĩa wĩtagwo Buki, mũrũ wa Jogili.Naho ha ũhoro wa ciana cia Jusufu-rĩ, wa mũhĩrĩga wa Manase, nĩ mũtongoria ũrĩa wĩtagwo Haneli wa Efodi,na wa mũhĩrĩga wa ciana cia Efiraimu, nĩ mũtongoria ũrĩa wĩtagwo Kemueli wa Shifitani.Na wa mũhĩrũga wa ciana cia Zebuluni nĩ mũtongoria ũrĩa wĩtagwo Elizafani wa Paranaki.Na wa mũhĩrĩga wa ciana cia Isakaru, nĩ mũtongoria ũrĩa wĩtagwo Palatieli wa Azani.Na wa mũhĩrĩga wa ciana cia Asheri, nĩ mũtongoria ũrĩa wĩtagwo Ahihudu wa Shelomi.Na wa mũhĩrĩga wa ciana cia Nafitali, nĩ mũtongoria ũrĩa wĩtagwo Pedaheli wa Amihudu.Acio nĩo Jehova aathanire atĩ magayanĩrie ciana cia Isiraeli igai rĩacio kũu bũrũri wa Kanaani.Ningĩ Jehova akĩarĩria Musa o kũu werũ-inĩ wa Moabi, gũkuhĩ na Jorodani o kũu Jeriko, akĩmwĩra atĩrĩ,Athana, wĩre ciana cia Isiraeli ihe Alawii matũũra ma gũtũũra kũu mabũrũri-inĩ marĩa magayanĩtio matuĩke ma cio, na mũmahe ithaka irigicĩirie matũũra macio mbarĩ ciothe.Namo matũũra macio matuĩke mao ma gũtũũra; nacio ithaka icio ituĩke cia kũrĩithagia ng’ombe ciao, na indo ciao, o na ũhiũ wao wa mĩthemba yothe.Nacio ithaka icio cia matũũra marĩa mũkahe Alawii, ikarigicĩria matũũra macio na mbarĩ ciothe, na ikinye mĩena-inĩ yacio ithimĩtwo mĩkono ngiri ĩmwe kuuma njirigo-inĩ cia matũũra macio.Naho harĩa yakinya na kũu nja ya itũũra, mũkurure mũhari mũrũngarũ wa mĩkono ngiri igĩrĩ mwena wa irathĩro, o naguo mwena wa gũthini mũkurure mũhari mũrũngarũ wa mĩkono ngiri igĩrĩ; o naguo mwena wa ithũĩro mũkurure mũhari mũrũngarũ wa mĩkono ngiri igĩrĩ; o naguo mwena wa gathigathini mũkurure mũhari mũrũngarũ wa mĩkono ngiri igĩrĩ; narĩo itũũra rĩgĩe gatagatĩ-inĩ ga ithaka icio. Naguo ũndũ ũcio ũtuĩke wa gũtũma matũũra mao magĩe na ithaka imarigicĩirie mbarĩ ciothe.Namo matũũra marĩa mũkahe Alawii-rĩ, matuĩke matũũra matandatũ ma kũũrĩrũo, o marĩa mũkaamũra mũheane nĩ getha mũndũ ũrĩa ũũragĩte mũndũ agateng’era kuo; ningĩ mũmahe matũũra mangĩ mĩrongo ĩna na merĩ muongerere macio.Matũũra mothe marĩa mũkahe Alawii-rĩ, magatuĩka mĩrongo ĩna na manana; na mũmaheanĩrie hamwe na ithaka icio ciamo imarigicĩirie.Naho ha ũhoro wa matũũra macio mũkaheana, thĩinĩ wa marĩa makegwatĩrũo nĩ ciana cia Isiraeli matuĩke ma cio-rĩ, nĩmũkaruta maingĩ harĩ arĩa mamaingĩhĩtie; na mũrute manyinyi harĩ arĩa mamanyihĩtie; mũhĩrĩga o mũhĩrĩga ũkĩhe Alawii matũũra mamwe ma guo, o ta ũrĩa ũhoro wa igai rĩaguo rĩrĩa rĩũgũĩrĩire ũtariĩ.Ningĩ Jehova akĩarĩria Musa, akĩmwĩra atĩrĩ,Aria na ciana cia Isiraeli ũciĩre ũũ: Hĩndĩ ĩrĩa mũkaringa Jorodani mũkinye bũrũri wa Kanaani,nĩmũgethurĩra matũũra mamwe matuĩke matũũra ma kũũrĩrũo; nĩ getha mũndũ o wothe ũrĩa ũũragĩte mũndũ o na ũrĩkũ, atacirĩire gwĩka ũndũ ũcio, orĩre kuo.Namo matũũra macio matuĩke ũũrĩro wanyu gũkĩũrĩrũo mwĩrĩhĩria, nĩ getha mũndũ ũrĩa ũũragĩte mũndũ ũngĩ ndagakue, ataambĩte kũrũgama mbere ya andũ monganĩte, mamũcirithie.Namo matũũra manyu marĩa mũkaruta ma kũũrĩrũo magatuĩka matandatũ.Mũkaheana matũũra matatũ mũrĩmo ũyũ wa Jorodani, namo matũũra mangĩ matatũ o kũu bũrũri wa Kanaani, namo nĩmo magatuĩka matũũra ma kũũrĩrũo.Matũũra macio matandatũ-rĩ, nĩ ma kũũrĩrũo, nĩ ũndũ wa ciana cia Isiraeli, o na mũndũ wa kũngĩ, o na mũndũ ũrĩa ũcigeneire, nĩ getha mũndũ o wothe ũrĩa ũũragĩte mũndũ o na ũrĩkũ, atacirĩire gwĩka ũndũ ucio, oragĩre kuo.No rĩrĩ, mũndũ angĩgũtha ũrĩa ũngĩ na mũnyamũ wa kĩgera, nake ũcio wagũthwo akue-rĩ, mũmũgũthi nĩ mũũragani; na mũũragani ũcio ndarĩ hingo atakoragwo.Ningĩ angĩoya ihiga rĩrĩa rĩngĩhota kũũraga mũndũ amũgũthe narĩo, nake mũndũ ũcio akue, mũmũgũthi nĩ mũũragani; na mũũragani ũcio ndarĩ hingo atakoragwo.Kana hihi angĩoya mũtĩ wa mbaara, ũrĩa ũngĩhota kũũraga mũndũ, amũgũthe naguo, nake mũndũ ũcio akue, mũmũgũthi nĩ mũũragani; na mũũragani ũcio ndarĩ hingo atakoragwo.Mwĩrĩhĩria wa thakame ĩo ĩitĩtwo, we mwene nĩwe ũkoraga mũũragani ũcio; o hĩndĩ ĩrĩa angĩcemania nake-rĩ, noguo angĩmũũraga.Ningĩ angĩmũtheca nĩ ũndũ wa gĩthũũro kĩrĩa amũthũũrĩte, kana amũikie mũtĩ, amuohetie njĩra-inĩ, mũndũ ũcio akue,kana ningĩ me na muku angĩmũgũtha na guoko nake akue, ndarĩ hingo atakoragwo; ũcio mũgũthani nĩ mũũragani; nake mwĩrĩhĩria thakame ĩo ĩitĩtwo we mwene nĩwe ũkoraga mũũragani ũcio hĩndĩ ĩrĩa angĩcemania nake.No rĩrĩ, angĩmũtheca na mbũkĩrĩra o ro ũguo matarĩ na ũthũ, kana amũikie mũtĩ atamuohetie njĩra-inĩ,kana amũikie ihiga o na rĩrĩkũ rĩrĩa rĩngĩhota kũũraga mũndũ atekũmuona, na tondũ wa ũhoro ũcio akue, na akorũo ndoima mũmuku wake, kana akamũcarĩria kĩrĩi,hĩndĩ ĩo andũ monganĩte magĩtue cira ũkoniĩ mũgũthani ũcio na mwĩrĩhĩria thakame ĩo ĩitĩtwo, o ta ũrĩa ũhoro wa macira macio ũtariĩ;nao andũ acio monganĩte mahonokie mũndũ ũcio ũũragĩte mũndũ, mamũrute moko-inĩ ma mwĩrĩhĩria ũcio wa thakame ĩo ĩitĩtwo; naguo ũũngano ũcio ũcokie mũndũ ũcio itũũra-inĩ rĩa kũũrĩrũo, o rĩu orĩire; agĩtũũre kuo, o nginya hĩndĩ ĩrĩa mũthĩnjĩri-Ngai ũrĩa mũnene agakua, ũrĩa waitĩrĩirio maguta marĩa maamũre.No rĩrĩ, mũndũ ũcio ũũragĩte mũndũ angĩgakĩra mũhaka wa itũũra rĩa kũũrĩrũo, o kũu orĩire,nake mũndũ ũcio mwĩrĩhĩria thakame ĩo ĩitĩtwo amũkore arĩ na kũu mbarĩ ĩo ĩngĩ ya mũhaka wa itũũra rĩu rĩa kũũrĩrũo, nake mũndũ ũcio mwĩrĩhĩria thakame ĩo ĩitĩtwo orage mũndũ ũcio ũũragĩte mũndũ, ndakonwo arĩ mwĩhia ũhoro-inĩ wa thakame ĩo ĩitĩkĩte;nĩ gũkorũo mũndũ ũcio nĩaagĩrĩirũo nĩ gũikara o itũũra-inĩ rĩu rĩa kũũrĩrũo o nginya hĩndĩ ĩrĩa mũthĩnjĩri-Ngai ũrĩa mũnene agakua; na rĩrĩ, rĩrĩa mũthĩnjĩri-Ngai ũrĩa mũnene agakua, nĩguo mũndũ ũcio ũũragĩte mũndũ agacoka gĩthaka gĩake kĩrĩa egwatĩire.Namo maũndũ maya nĩmo magatuĩka kĩrĩra kĩa watho wa kũrũmĩrĩrũo nĩ inyuĩ cira-inĩ njiaro-inĩ cianyu ciothe, o kũndũ kũrĩa guothe mũrĩtũũraga.Mũndũ o wothe ũrĩa ũkoraga mũndũ o na ũrĩkũ angiumbũrũo nĩ aira-rĩ, nĩ kũũragwo akoragwo; no rĩrĩ, ũira wa mũndũ ũmwe wiki ndũngĩigana wa gũtũma mũndũ oragwo.O na ningĩ atĩrĩ, mũtikanaamũkĩre indo cia gũkũũra muoyo wa mũũragani, ũrĩa wonetwo atĩ nĩaagĩrĩirũo nĩ kũũragwo; no rĩrĩ, mũndũ ũcio ndarĩ hingo atakoragwo.Ningĩ mũtikanaamũkĩre indo cia gũkũũra mũndũ orĩire itũũra rĩa kũũrĩrũo rĩu orĩire akehithe kuo, atĩ nĩguo acoke agatũũre kwao, mũthĩnjĩri-Ngai wa ihinda rĩu atanakua.Ũguo nĩguo mũkagiria bũrũri ũrĩa mũikarĩte ũthahe; nĩ ũndũ thakame nĩyo ĩtũmaga bũrũri ũthahe; na gũtirĩ horohio ĩngĩhota kũhoroheria bũrũri nĩ ũndũ wa thakame ĩrĩa ĩitĩtwo kuo, tiga o gũitirũo thakame ya ũcio ũmĩitĩte.Na rĩrĩ, bũrũri ũrĩa mũikarĩte, o kũu niĩ ndũũraga, ndũkanaũgwatie thahu; nĩ ũndũ niĩ, Jehova, ndũũraga thĩinĩ wa ciana cia Isiraeli.NAO anene a nyũmba cia maithe ma mbarĩ ya ciana cia Gileadi wa Makiru, mũrũ wa Manase, ũrĩa warĩ wa mbarĩ ya ciana cia Jusufu, magĩthengerera Musa, me na anene a nyũmba cia maithe ma ciana cia Isiraeli,makĩmera atĩrĩ, Jehova nĩaathanire agĩkwĩra wee, mwathi witũ, atĩ ũkahe ciana cia Isiraeli bũrũri ũcio ũũcukĩire mĩtĩ, ũtuĩke wacio; ningĩ wee mwathi witũ ũkĩĩrũo nĩ Jehova atĩ igai rĩa Zelofehadi, mũrũ wa ithe witũ, rĩheo airĩtu ake.Na rĩrĩ, acio mangĩhikio nĩ mũndũ o na ũrĩkũ wa ciana cia mĩhĩrĩga ĩngĩ thĩinĩ wa ciana cia Isiraeli, igai rĩao nĩrĩkeherio rĩthengio igai-inĩ rĩa maithe maitũ, rĩonganĩrĩrio na igai rĩa mũhĩrĩga ũrĩa magatuĩka aguo; na tondũ ũcio igai rĩu rĩao nĩrĩgathengio harĩ igai rĩrĩa rĩatũgũĩrĩire.Na hĩndĩ ĩrĩa Jubili ya ciana cia Isiraeli ĩgakinya nĩguo igai rĩao rĩkonganĩrĩrio na igai rĩa mũhĩrĩga ũrĩa magakorũo matuĩkĩte aguo; na tondũ ũcio igai rĩao nĩrĩkeherio rĩthengio harĩ igai rĩrĩa rĩagũĩrĩire mũhĩrĩga wa maithe maitũ.Nake Musa agĩatha ciana cia Isiraeli, o ta ũrĩa ũhoro wa Jehova watariĩ, akiuga atĩrĩ, Mũhĩrĩga wa ciana cia Jusufu nĩwoiga wega.Ũhoro ũyũ nĩguo Jehova aathanĩte ũkoniĩ airĩtu a Zelofehadi, akoiga atĩrĩ, Nĩmahikio nĩ mũndũ o ta ũrĩa mekuona arĩ wega; no rĩrĩ, mũmahikia no mũhaka akorũo arĩ wa nyũmba ĩmwe ya mũhĩrĩga ũrĩa ithe wao oimĩte.Na tondũ ũcio hatirĩ igai rĩa ciana cia Isiraeli rĩgathengio mũhĩrĩga-inĩ warĩo, rĩtuĩke rĩa mũhĩrĩga ũngĩ; nĩ gũkorũo ciana cia Isiraeli, mũndũ o mũndũ, agaikara arũmanĩrĩire na igai rĩa mũhĩrĩga wa maithe.Ningĩ mũirĩtu o wothe ũrĩa ukagwata igai rĩa gĩthaka mũhĩrĩga-inĩ o wothe wa ciana cia Isiraeli-rĩ, agatuĩka mũka wa mũndũ ũmwe wa nyũmba ĩo ya mũhĩrĩga wa ithe, nĩ getha ciana cia Isiraeli, mũndũ o mũndũ agwatage igai rĩa maithe.Tondũ ũcio hatirĩ igai o na rĩmwe rĩgathengio mũhĩrĩga-inĩ warĩo, rĩtuĩke rĩa mũhĩrĩga ũngĩ; nĩ ũndũ mĩhĩrĩga ya ciana cia Isiraeli, mũhĩrĩga o mũhĩrĩga ũgaikara ũrũmanĩrĩire na igai rĩaguo kĩũmbe.Na rĩrĩ, o ta ũrĩa Jehova aathire Musa gwĩkwo, ũguo noguo airĩtu acio a Zelofehadi mekire;nĩ gũkorũo Mahala, na Tiriza, na Hogila, na Milika, o na Noa, airĩtu a Zelofehadi, maahikirio nĩ ariũ a mũrũ wa nyina na ithe wao.Arĩa maamahikirie nĩ arũme a nyũmba cia ariũ a Manase wa Jusufu, narĩo igai rĩao rĩgĩikara o mũhĩrĩga-inĩ wa nyũmba ya ithe wao.Macio nĩmo mawatho, o na matuĩro ma cira, marĩa Jehova aathire Musa ere ciana cia Isiraeli imarũmagĩrĩre, irĩ kũu werũ-inĩ wa Moabi, gũkuhĩ na Jorodani, o kũu Jeriko.ŨHORO ũyũ nĩguo Musa aaririe akĩhe Aisiraeli othe me werũ-inĩ mũrĩmo ũrĩa wa Jorodani, o kũu Araba kũringana na Sufi, gatagatĩ ga Parani na Tofeli, na Labani, na Hazerothu, na Di-zahabu.Na rĩrĩ, kuuma Horebu nginya Kadeshi-barinea, mũndũ agerete njĩra ya kĩrĩma gĩa Seiru nĩ rũgendo rũa mĩthenya ikũmi na ũmwe.Na gũgĩkinya atĩrĩ, atĩ mwaka wa mĩrongo ĩna, mweri wa ikũmi na ũmwe waguo, o mũthenya wa mbere waguo-rĩ, Musa akĩarĩria ciana cia Isiraeli, agĩciĩra maũndũ mothe o ta ũrĩa erĩtwo nĩ Jehova aciathe.Na rĩrĩ, aarĩkia kũhũra Sihoni, mũthamaki wa Aamori, ũrĩa watũũraga Heshiboni, o na Ogu, mũthamaki wa Bashani, ũrĩa watũire Ashitarothu, o kũu Edirei-rĩ,nĩguo aagĩitĩkire kũheanĩra ũhoro wa watho ũyũ, o kũu bũrũri wa Moabi, mũrĩmo ũcio wa Jorodani, akiuga atĩrĩ,Jehova, Ngai witũ, aatwarĩirie tũrĩ o kũu Horebu, akiuga ũũ; ihinda rĩrĩa mũtũũrĩte kĩrĩma-inĩ gĩkĩ nĩrĩiganĩte,kĩgarũrũkei mũgwate rũgendo rũanyu mũkinye bũrũri ũrĩa wĩ irĩma nyingĩ wa Aamori, na kũndũ guothe kũrĩa gũkuhanĩrĩirie nakuo, nakuo nĩkuo Araba, o na bũrũri ũrĩa wĩ irĩma nyingĩ, o na ituamba, o na mwena wa Gũthini, o na hũgũrũrũ-inĩ cia iria, na bũrũri wa Aatanami, o na kũu Lebanoni, o nginya rũũĩ rũrĩa rũnene, naruo nĩruo Farati.Atĩrĩrĩ, bũrũri nĩguo ũcio ndĩmũigĩire mbere yanyu; thiĩi mũkegwatĩre bũrũri ũcio Jehova ehĩtire akĩĩra maithe manyu atĩ nĩakaũhe Iburahimu, na Isaaka, na Jakubu, o ene, o na njiaro ciao iria igoka thutha wao.Na niĩ ngĩmwarĩria hĩndĩ ĩo, ngĩmwĩra atĩrĩ, Ndingĩhota gũkirĩrĩria ũrori wa kũmũroraga ndĩ nyiki.Jehova Ngai wanyu nĩamũingĩhĩtie mũno, na rĩu ũmũthĩ mũtariĩ o ta njata iria irĩ igũrũ, nĩ ũndũ wa ũrĩa mũingĩhĩte.Jehova Ngai wa maithe manyu aromuongerera mũingĩhe maita ngiri gũkĩra ũrĩa mũingĩhĩte rĩu, na amũrathime, o ta ũrĩa aamwĩrire!Kaĩ ingĩkĩhota atĩa niĩ nyiki gũkirĩrĩria maũndũ manyu maya manditũhĩire mũno, o na mũrigo wa maũndũ manyu na ngarari cianyu?Wĩthurĩrei andũ ogĩ, na arĩa amenyi maũndũ, na arĩa moĩwo, o ta ũrĩa mĩhĩrĩga yanyu ĩtariĩ, ndĩmatue anene anyu mamũrorage.Na inyuĩ mũgĩkĩnjokeria, mũkiuga atĩrĩ, Ũndũ ũcio waaria nĩwagĩrĩire tũwĩke.Tondũ ũcio ngĩkĩnyita anene a mĩhĩrĩga yanyu, andũ arĩa ogĩ na arĩa moĩwo, ngĩkĩmatua anene anyu mamũrorage; ngĩkĩmatua anene a kũroraga andũ ngiri o ngiri, na anene a kũroraga andũ igana igana, na anene a kũroraga andũ mĩrongo ĩtano ĩtano, na anene a kũroraga andũ ikũmi ikũmi, o na anene a gwathana, o ta ũrĩa mĩhĩrĩga yanyu ĩtariĩ.Na hĩndĩ ĩo ngĩgĩtaara aciri anyu, ngĩmera atĩrĩ, Thikagĩrĩriai mohoro ma ariũ a ithe wanyu macira-inĩ mao, mũtuage cira wa mũndũ na mũrũ wa ithe na kĩhooto, o na wa mũgeni ũrĩa maikaranĩtie nake.Mũtigathuranagie ũrĩa andũ matariĩ mũgĩtua cira; thikagĩrĩriai ũhoro wa mũndũ ũrĩa mũnyinyi o na wa mũndũ ũrĩa mũnene o ũndũ ũmwe; mũtikanetigĩrĩre mũndũ o na ũrĩkũ gĩthiithi gĩake; nĩ gũkorũo ũhoro wa gũtuanĩra cira nĩ wa Ngai; naguo ũndũ ũrĩa ũrĩmũgĩtagĩra hinya mũũrehage harĩ niĩ, na niĩ ngaũthikĩrĩria ũrĩa ũtariĩ.Na hĩndĩ ĩo ngĩmwatha ngĩmwĩra maũndũ mothe marĩa mwagĩrĩirũo nĩ gwĩkaga.Tũgĩgĩthiĩ rũgendo tuumĩte Horebu, tũgĩtuĩkania werũ ũcio wothe mũnene na wa kũmakania, o ũcio mweoneire na maitho manyu, tũrorete bũrũri ũrĩa wĩ irĩma nyingĩ wa Aamori, o ta ũrĩa Jehova Ngai witũ aatwathĩte twĩke; tũgĩgĩkinya Kadeshi-barinea.Ngĩcoka ngĩmwĩra atĩrĩ, Rĩu nĩmũkinyĩte bũrũri ũrĩa wĩ irĩma nyingĩ wa Aamori, ũrĩa Jehova Ngai witũ atũheaga.Ta bara wone atĩ Jehova Ngai waku nĩaigĩte bũrũri ũyũ mbere yaku; ambata ũkawĩgwatĩre ũtuĩke waku, o ta ũrĩa Jehova, Ngai wa maithe maku, akwĩrĩte; ndũkanetigĩre, kana ũmake.Na inyuĩ inyuothe mũgĩokoka harĩ niĩ, mũndũ o mũndũ, mũkĩnjĩra atĩrĩ, Reka tũrekie andũ mathiĩ mbere iitũ, nĩguo magatũthiganĩre bũrũri, na macoke matũrehere ũhoro wa ũrĩa njĩra ĩrĩa twagĩrĩirũo nĩ kwambatĩra ĩtariĩ, na wa matũũra marĩa tũgakinya.Naguo ũndũ ũcio ũkĩngenia mũno, ngĩkĩnyita andũ ikũmi na erĩ thĩinĩ wanyu, ngĩoya mũndũ ũmwe ũmwe nĩ ũndũ wa mũhĩrĩga o mũhĩrĩga,nao magĩkĩhũgũka makĩambata kĩrĩma, magĩkinya kĩanda gĩa Eshikoli, magĩgĩthigana.Magĩgĩtua maciaro ma bũrũri ũcio, makĩmakuua na moko mao, magĩikũrũka namo, magĩtũrehere, nao magĩtũcokeria ũhoro, makiuga atĩrĩ, Bũrũri ũcio Jehova Ngai witũ atũheaga nĩ mwega mũno.No rĩrĩ, mũtietĩkĩrire kwambata mũthiĩ kuo, tiga o kũrema mwaremire, mũkĩrega kũigua rĩathani rĩa Jehova Ngai wanyu.Mũgĩkĩng’ong’orera hema-inĩ cianyu, mũkiuga atĩrĩ, Tondũ Jehova nĩatũthũũrĩte, nĩkĩo aatũrutire bũrũri wa Misiri, nĩ getha oke atũneane moko-inĩ ma Aamori, atũninithie.Kaĩ twakĩambata tũthiĩ kũ? Ariũ a ithe witũ nĩmatũmĩte ngoro ciitũ ciũrũo nĩ hinya mũno, makiuga atĩrĩ, Andũ nĩ aingĩ gũtũkĩra, na nĩ araya kũrĩ ithuĩ; namo matũũra mao nĩ manene, na nĩ mairige na thingo ikinyĩte o matu-inĩ; o na ningĩ makĩria nĩtuonete ariũ a Anaki kuo.Niĩ na niĩ ngĩmwĩra atĩrĩ, Menyai mũmake, kana mũmetigĩre.Jehova Ngai wanyu, we ũrĩa ũthiaga mbere yanyu, nĩwe ũkũmũhũranĩra, o ta ũrĩa maũndũ mothe marĩa ekire Misiri, mũkĩĩonagĩra na maitho manyu, maatariĩ;o na ningĩ kũu werũ-inĩ, mũkĩĩonera ũrĩa Jehova Ngai wanyu aamũtwaraga, o ta ũrĩa mũndũ athiaga akuuĩte mũriũ, o njĩra-inĩ ĩrĩa yothe mwagereire, o nginya mũgĩkinya kũndũ gũkũ.No rĩrĩ, o na mwamenya ũguo mũtiigana gwĩtĩkia Jehova Ngai wanyu,ũrĩa wathiaga amũtongoretie njĩra-inĩ, akamũcaragĩria handũ ha kwamba hema cianyu, amũmũrĩkĩire na mwaki ũtukũ nĩguo amuonagie njĩra ĩrĩa mũkũgera, na ningĩ akamũtongoragia na itu mũthenya.Nake Jehova agĩkĩigua uuge wanyu, agĩkĩrakara, akĩĩhĩta, akiuga atĩrĩ,Ti-itherũ hatirĩ mũndũ o na ũmwe wa andũ aya a rũciaro rũrũ rũthũku ũkona bũrũri ũcio mwega, o ũcio ndehĩtire ngiuga atĩ nĩngaũhe maithe manyu,tiga o Kalebu wa Jefune wiki, ũkawona; ũcio nĩwe ngahe bũrũri ũcio akinyĩte na magũrũ make, o na ’he ciana ciake; nĩ gũkorũo nĩaarũmĩrĩire Jehova maũndũ-inĩ mothe.O na ningĩ Jehova nĩaarakarire nĩ niĩ nĩ ũndũ wanyu, akĩnjĩra atĩrĩ, O nawe ndũgatonya kuo,no Joshua wa Nuni, ndungata yaku, nĩwe ũkaũtonya; mũũmagĩrĩrie, nĩ ũndũ nĩwe ũgatũma Isiraeli maũgae ũtuĩke wao.O na ningĩ makĩria andũ anyu arĩa anyinyi, o arĩa mwoigire atĩ nĩ a gũtahwo, o na ciana cianyu iria itohĩgĩte cia gũkũũrana wega na ũũru, andũ acio-rĩ, nĩmakaũtonya, na nĩo ngahe bũrũri ũcio, mawĩgwatĩre ũtuĩke wao.No rĩrĩ, ha ũhoro wanyu-rĩ, hũndũkai mũgwate rũgendo, mũcoke na njĩra ya werũ mũrorete Iria Itune.Hĩndĩ ĩo mũgĩkĩnjokeria mũkĩnjĩra atĩrĩ, Nĩtwĩhĩtie tũgokĩrĩra Jehova; nĩtũgũkĩambata tũthiĩ tũkahũrane o ta ũrĩa ũhoro wothe ũrĩa twathĩtwo nĩ Jehova Ngai witũ ũtariĩ. Na inyuĩ inyuothe, mũndũ o mũndũ akĩĩoha indo ciake cia mbaara, nĩguo atĩ mwambate kĩrĩma ta arĩ ũndũ mũhũthũ mũno.Nake Jehova agĩkĩnjĩra atĩrĩ, Aria nao, ũmere ũũ: Tigai kwambata, ningĩ menyai mũrũe nao, mũtikae kũhũrũo nĩ thũ cianyu; nĩ gũkorũo niĩ ndirĩ thĩinĩ wanyu;na tondũ ũcio ngĩkĩmwarĩria, no mũtiigana kũigua, tiga o kũrega mwaregire rĩathani rĩa Jehova, mũgĩkĩambata kĩrĩma kĩu na rũnano.Nao Aamori arĩa maatũũrĩte kĩrĩma-inĩ kĩu makiuma kwao mahũrane na inyuĩ, nao magĩkĩmũhang’ahang’ia o ta ũrĩa njũkĩ ihang’ahang’agia andũ, magĩkĩmũtoreria kũu Seiru o nginya Horoma.Mũgĩgĩcoka kĩraaro-inĩ, mũgĩitĩka kũrĩrĩra mbere ya Jehova no rĩrĩ, Jehova ndaigana gũthikĩrĩria uuge wanyu, kana atege matũ make amũigue.Tondũ ũcio mũgĩgĩikara Kadeshi ihinda iraya o ta ũrĩa matukũ marĩa mwaikarĩte kuo maaiganaga.Thutha ũcio tũgĩkĩhũndũka, tũkĩgwata rũgendo ruitũ, tũkĩgera werũ-inĩ tũrorete Iria Itune o ta ũrĩa Jehova aanjĩrĩte; tũgĩgĩtũũra tũcangaga kũu gũkuhĩ na kĩrĩma gĩa Seiru matukũ maingĩ.Jehova agĩgĩcoka akĩnjarĩria, akiuga atĩrĩ,Ihinda rĩrĩa mũthiũrũrũkangĩte gũkũ kĩrĩma-inĩ gĩkĩ nĩrĩiganĩte; rĩu garũrũkai, mũrore mwena wa gathigathini.Gĩathe andũ, ũmere atĩrĩ, Rĩu nĩguo mũgũtuĩkanĩria bũrũri wa ariũ a ithe wanyu, ciana cia Esau, iria itũũraga kũu Seiru, nacio nĩikũmwĩtigĩra; tondũ ũcio wĩmenyererei mũno ũrĩa mũgwĩka;mũtigaciũgite, nĩ ũndũ ndikũmũhe bũrũri wacio o na hanini; aca, ndikũmũhe o na handũ ha gũkinyithia ikinya rĩmwe rĩa kũgũrũ kwa mũndũ; nĩ gũkorũo nĩ’heete Esau kĩrĩma kĩu gĩa Seiru gĩtuĩke gĩake.Nĩ kũgũra mũrĩgũraga irio kũrĩ o na mbia, nĩguo mũcirĩe; o namo maĩ mwĩgũrĩre kũrĩ o na mbia, nĩguo mũmanyue.Nĩ gũkorũo Jehova Ngai waku nĩakũrathimĩte mawĩra-inĩ maku mothe marĩa ũrutĩte na moko maku; na nĩamenyete ũhoro wa ng’endo ciaku ũgĩtuĩkania werũ ũyũ mũnene; mĩaka ĩo mĩrongo ĩna mĩthiru-rĩ, Jehova Ngai waku akoragwo arĩ o hamwe nawe, na gũtirĩ kĩndũ o na kĩ ũrĩ waaga.Tondũ ũcio, tũgĩkĩhĩtũkĩra kũu kwa ariũ a ithe witũ, ciana icio cia Esau, o icio ciatũire kũu Seiru, tũgerete njĩra ya Araba, na Elathu, o na Ezioni-geberi.Thutha wa ũguo tũkĩgarũrũka, tũkĩgera njĩra ya werũ wa Moabi.Nake Jehova agĩkĩnjĩra atĩrĩ, Menya ũnyarire Moabi, kana ũmũũgite nĩguo mũrũe nake; nĩ ũndũ hatirĩ handũ ha bũrũri wake ingĩkũhe hatuĩke haku; nĩ gũkorũo nĩndaheire ciana cia Loti gũkũ Ari, gũtuĩke gwacio.(Nao Aemi nĩo maatũũrĩte kuo tene, na maarĩ andũ me hinya mũno, na makaingĩha, o na makaraiha o ta Aanaki;nao acio maatuĩtwo Arefai, o ta Aanaki; no rĩrĩ, Amoabi mametaga Aemi.O nao Ahori maatũũraga Seiru tene; no rĩrĩ, ciana cia Esau nĩcio ciacokire gũtũũra kuo thutha wao; nacio igĩkĩmanina, nĩguo mehere mbere yacio, igĩgĩtũũra kuo ithenya rĩao; o ta ũrĩa Isiraeli ekire bũrũri ũrĩa aaheetwo nĩ Jehova ũtuĩke wake.)Rĩu gĩũkĩrei mũringe karũũĩ ga Zeredi. Tũgĩkĩringa karũũĩ kau ga Zeredi.Na rĩrĩ, gwata rĩrĩa twoimire Kadeshi-barinea, tũgĩkaringa karũũĩ kau ga Zeredi-rĩ, twaninire mĩaka mĩrongo ĩtatũ na ĩnana, naruo rũciaro rũu ruothe rũa andũ acio maathiaga ita rũkĩninwo rũgĩthira kĩraaro-inĩ, o ta ũrĩa Jehova ehĩtire akĩmera atĩ noguo gũgatuĩka.Guoko kwa Jehova gũgĩkĩmokĩrĩra kũmanine mathire kĩraaro-inĩ, o nginya magĩkĩninũka biũ.Gũgĩgĩkinya atĩrĩ, atĩ andũ acio othe a ita maarĩkia kũninwo, magĩkua, makĩeherera andũ arĩa angĩ-rĩ,Jehova agĩkĩnjarĩria, akiuga atĩrĩ,Ũmũthĩ nĩguo ũkũhĩtũka Ari, kũu bũrũri wa Moabi;na rĩrĩa ũgakuhĩhĩria ciana cia Amoni ũng’ethanĩre nacio, ndũkanacinyarire, kana ũciũgite nĩ gũkorũo ndirĩ kũndũ o na kũmwe ngũkũhe bũrũri wa ciana cia Amoni atĩ gũtuĩke gwaku; nĩ gũkorũo nĩndakũheire ciana cia Loti gũtuĩke gwacio.(Bũrũri ũcio o naguo wonagwo o ta ũrĩ wa Arefai, na nĩkuo Arefai maatũũrĩte tene; no rĩrĩ, Aamoni mametaga Azamuzumi;na nĩ andũ anene, na makaingĩha, na makaraiha o ta Aanaki; no rĩrĩ, Jehova nĩaamaninithirie harĩ andũ acio, makĩninwo biũ, nao magĩgĩcoka gũtũũra kuo ithenya rĩao,o ta ũrĩa Jehova ekire nĩ ũndũ wa ciana cia Esau, iria ciatũũraga Seiru, hĩndĩ ĩrĩa aaninire Ahori, mehere mbere yacio; igĩgĩcoka gũtũũra kuo ithenya rĩao, na itũire kuo o na ũmũthĩ.Nao Aavi, arĩa maatũũraga tũmĩciĩ o tũmĩciĩ o nginya Gaza, makĩninwo nĩ Akafitori, arĩa moimĩte kũu Kafitori, nao magĩgĩtũũra kuo ithenya rĩao.)Rĩu gĩũkĩrei mũgwate rũgendo rũanyu, mũringe mũrĩmo ũrĩa wa kĩanda kĩa Arinoni; na atĩrĩrĩ, Sihoni, Mũamori, mũthamaki wa Heshiboni, hamwe na bũrũri wake, nĩndĩmũrekereirie ngamũneana guoko-inĩ gwaku; ambĩrĩria kwĩgwatĩra bũrũri wake ũtuĩke waku, ũkĩhũrane mbaara nake.Ũmũthĩ nĩguo ngwambĩrĩria gũtũma atĩ andũ arĩa matũire gũkũ thĩ mũhuro wa igũrũ rĩothe mamakio nĩwe, na magwatwo nĩ guoya nĩ ũndũ waku, o arĩa othe marĩigua ngumo ya ũhoro waku; nao nĩmarĩinaina, na magwatwo nĩ kĩeha mũno, nĩ ũndũ waku.Hĩndĩ ĩo ngĩkĩrekia andũ gwĩ Sihoni, mũthamaki wa Heshiboni, twĩ hau werũ wa Kedemoshu, maarie nake, mamũhe ũhoro wa atĩ maare ũhoro kũgĩe thayũ, ngiuga ũũ:Njĩtĩkĩria nduĩkanĩrie bũrũri waku; na rĩrĩ, ngũgera o njĩra ĩrĩa nene ya gĩtwari, na ndikerũra na mwena wa ũrĩo, kana wa ũmotho.Irio cia kũrĩa-rĩ, ũrĩnyendagĩria na mbia, o namo maĩ ma kũnyua ndĩmarutagĩre mbia; njĩtĩkĩria ’hĩtũke o ro ũguo na magũrũ,o ta ũrĩa ciana cia Esau iria itũũraga Seiru, o na Amoabi arĩa matũũraga Ari o nao, maanjĩtĩkĩririe; wĩtĩkĩre njĩke ũguo o nginya ninge Jorodani, nginye bũrũri ũrĩa Jehova Ngai witũ atũheaga.No rĩrĩ, Sihoni, mũthamaki wa Heshiboni, ndaigana gũtwĩtĩkĩria tũhĩtũkĩre kwao; nĩ gũkorũo Jehova Ngai witũ nĩaamũũmĩtie ngoro, agatũma ngoro yake ĩreme, nĩ getha amũrekererie amũneane guoko-inĩ gwaku, o ta ũrĩa gũtariĩ ũmũthĩ.Nake Jehova agĩkĩnjĩra ũũ: Atĩrĩrĩ, nĩnjitĩkĩte kũrekereria Sihoni, ngamũneana mbere yaku, o na bũrũri wake ngaũneana ũtuĩke waku; ambĩrĩria kũwĩgwatĩra arĩ wee ũtuĩke waku, nĩ getha bũrũri ũcio wake ũtuĩke igai rĩaku.Hĩndĩ ĩo Sihoni, me na andũ ake othe, magĩkiuma matũũra mao, magĩtũthengerera, nĩ getha maaranie ita mahũranĩre na ithuĩ o kũu Jahazi.Nake Jehova agĩkĩmũrekereria akĩmũneana moko-inĩ maitũ, na ithuĩ tũgĩkĩmũhũra tũkĩmũtoria, we mwene o na ariũ ake, o na andũ ake othe.Tũgĩkĩthũtunya matũũra make mothe hĩndĩ ĩo, tũgĩkĩananga matũũra mothe biũ, na tũkĩnina andũ othe arĩa maarĩ kuo, arũme o na andũ-a-nja, o na twana tũnini; na tũtiatigaririe mũndũ o na ũmwe;no ng’ombe ciiki twatahire ituĩke ciitũ ithuene, hamwe na itaha rĩa indo cia matũũra macio twatunyanire.Na rĩrĩ, kuuma Aroeri, itũũra rĩrĩa rĩrĩ ngiki-inĩ cia kĩanda kĩa Arinoni, o na itũũra rĩrĩa rĩrĩ kĩanda-inĩ, nginya o Gileadi-rĩ, gũtiarĩ itũũra, o na rĩrĩa rĩarĩ rũirigo rũraya mũno na igũrũ, rĩatũremire gũtunyana; Jehova Ngai witũ nĩaarekereirie indo ciothe, agĩcineana moko-inĩ maitũ;no rĩrĩ, bũrũri wa ciana cia Amoni wiki, noguo wee ũtaathengereire, o bũrũri ũcio wothe wĩ hũgũrũrũ-inĩ cia rũũĩ rũa Jaboku, na matũũra marĩa marĩ bũrũri ũrĩa wĩ irĩma nyingĩ, o na kũndũ kũrĩa guothe Jehova Ngai witũ aatũkaanirie tũtigagũkuhĩhĩrie.Ningĩ tũgĩkĩgarũrũka, tũkĩambatĩra njĩra ya Bashani; nake Ogu, mũthamaki wa Bashani, we mwene, o na andũ ake othe, makiumagara moke mahũranĩre na ithuĩ o kũu Edirei.Nake Jehova akĩnjĩra atĩrĩ, Menya ũmwĩtigĩre; nĩ ũndũ nĩndĩmũrekereirie ngamũneana we mwene, o na andũ ake othe, o na bũrũri wake, moko-inĩ maku; nawe nĩũkũmwĩka o ta ũrĩa wekire Sihoni, mũthamaki wa Aamori, ũrĩa watũũraga Heshiboni.Tondũ ũcio Jehova agĩkĩrekereria Ogu mũthamaki wa Bashani o nake, akĩmũneana moko-inĩ maitũ, we mwene, o na andũ ake othe; tũgĩkĩmũhũra tũkĩmũtoria o nginya akĩaga mũndũ o na ũmwe atigarĩirio.Tũgĩgĩtunyana matũũra make mothe hĩndĩ ĩo, na gũtirĩ itũũra o na rĩmwe rĩao tũtaamatunyire; namo matũũra macio maarĩ mĩrongo ĩtandatũ kũu ng’ongo ciothe cia Arigobu, o bũrũri ũcio wa Ogu kũu Bashani.Matũũra macio mothe maarĩ mairige na njirigo ndaya mũno, na magekĩrũo ihingo, o na igera cia gũcihinga; o na tũgĩtunyana mĩciĩ ĩngĩ mĩingĩ mũno ĩtairigĩtwo na njirigo.Namo matũũra macio tũkĩmaananga biũ o ta ũrĩa twekire bũrũri wa Sihoni, mũthamaki wa Heshiboni, na tũkĩnina andũ othe arĩa maarĩ kuo, arũme o na andũ-a-nja, o na twana tũnini.No rĩrĩ, ũhiũ wothe, o na indo ciothe cia matũũra macio, tũgĩgĩthiĩ nacio, ituĩke itaha rĩrĩa twĩtahĩire.Naguo bũrũri ũcio tũgĩkĩwĩgwatĩra hĩndĩ ĩo, tũkĩũruta moko-inĩ ma athamaki acio erĩ a Aamori, o acio maatũire mũrĩmo ũyũ wa Jorodani, tũũrutĩtie kĩanda kĩa Arinoni, o nginya kĩrĩma kĩa Herimoni;(nakĩo kĩrĩma kĩu kĩa Herimoni gĩĩtagwo Sirioni nĩ Asidoni, nao Aamori magagĩĩta Seniru;)naguo ũguo nĩ ta kuuga matũũra mothe ma bũrũri ũcio mwaraganu, o na Gileadi guothe, o na Bashani guothe, o nginya Saleka na Edirei, matũũra ma kũrĩa gwathamakagwo nĩ Ogu, o kũu Bashani.(Nĩ gũkorũo Ogu, mũthamaki wa Bashani, nowe wiki watigirio wa matigari wa Arefai; na atĩrĩrĩ, ũrĩrĩ wake warĩ ũrĩrĩ wa kĩgera; naguo-rĩ, ndũkĩrĩ o kũu Raba, itũũra rĩa ariũ a Amoni? Na ũraihu waguo nĩ mĩkono kenda, o nakuo kwarama kwaguo nĩ mĩkono ĩna, o ta ũrĩa mũkono wa mũndũ ũigana.)Naguo bũrũri ũcio tũgĩkĩwĩgwatĩra hĩndĩ ĩo, ũgĩtuĩka witũ; na rĩrĩ, kuuma Aroeri, rĩrĩa rĩkuhanĩrĩirie na kĩanda kĩa Arinoni, o na nuthu ya bũrũri ũrĩa ũrĩ irĩma nyingĩ wa Gileadi, hamwe na matũũra maguo, ngĩũhe Areubeni, o na Agadi;o nakuo kũrĩa kũngĩ gwatigara kwa Gileadi, o na Bashani guothe, nakuo nĩkuo kũndũ kũrĩa gwathamakagwo nĩ Ogu, ngĩkũhe nuthu ya mũhĩrĩga wa Manase, naguo ũguo nĩ ta kuuga ng’ongo ciothe cia Arigobu, ii hamwe na Bashani guothe. (Nakuo kũu nokuo gwĩtagwo bũrũri wa Arefai.Nake Jairu, mũrũ wa Manase, nĩwe wagwatire ng’ongo ciothe cia Arigobu, o nginya mũhaka-inĩ wa Ageshuru na Amaakathi; agĩgĩtua ng’ongo icio, nacio nĩcio Bashani, Havothu-jairu, aciĩtanĩtie na rĩĩtwa rĩake we mwene, nakuo gũtũire gwĩtagwo ũguo o na ũmũthĩ.)Nake Makiru ngĩkĩmũhe Gileadi.Nao Areubeni na Agadi ngĩmahe bũrũri wothe kuuma Gileadi o nginya kĩanda kĩa Arinoni, nakuo kũu kĩanda kĩu gatagatĩ gũgĩtuĩka mũhaka wa bũrũri wao, naguo ũkinyĩte rũũĩ rũa Jaboku, rũu rũhakanĩtie bũrũri wa ciana cia Amonio na ningĩ ngĩmahe werũ wa Araba hamwe na hũgũrũrũ-inĩ cia rũũĩ rũa Jorodani, kuuma o Kinerethu nginya iria-inĩ rĩa Araba, narĩo nĩrĩo iria rĩrĩa rĩĩtagwo Iria rĩa Cumbĩ, rĩrĩa rĩrĩ mũhuro wa kĩgaragaro gĩa kĩrĩma kĩa Pisiga, mwena wakĩo wa irathĩro.Na rĩrĩ, hĩndĩ ĩo ngĩkĩmwatha, ngĩmwĩra atĩrĩ, Jehova Ngai wanyu nĩamũheete bũrũri ũyũ mũwĩgwatĩre ũtuĩke wanyu; inyuothe mũrĩ njamba irĩ hinya mũkũringa mũrĩmo ũrĩa mwĩohete indo cianyu cia mbaara, mũtuĩke ngerewani ya ciana iria ingĩ cia Isiraeli ariũ a ithe wanyu.No rĩrĩ, atumia anyu, na twana twanyu, o na ũhiũ wanyu (tondũ nĩnjũĩ mwĩ na ũhiũ mũingĩ), icio ciikarage gũkũ matũũra-inĩ manyu maya ndĩmũheete,o nginya hĩndĩ ĩrĩa Jehova agakorũo aheete ariũ a ithe wanyu ũhurũko, o ta ũrĩa amũheete inyuĩ, o nao makorũo megwatĩire bũrũri ũrĩa Jehova Ngai wanyu ekũmũhe mũrĩmo ũrĩa wa Jorodani; hĩndĩ ĩo nĩguo mũndũ o mũndũ wanyu agacoka handũ harĩa egwatĩire hagĩtuĩka hake, o gũkũ ndĩmũheete inyuĩ.Ningĩ ngĩatha Joshua hĩndĩ ĩo, ngĩmwĩra atĩrĩ, Maitho maku nĩmeoneire maũndũ mothe marĩa Jehova Ngai waku ekĩte athamaki acio erĩ; ũguo noguo Jehova ageka kũndũ kũrĩa guothe gũthamakagwo nĩ athamaki o kũu ũkũringa ũthiĩ.Menyai gũkanametigĩra; nĩ gũkorũo Jehova Ngai wanyu, nĩwe ũmũhũranagĩra.Hĩndĩ ĩo ngĩthaitha Jehova, ngĩmwĩra atĩrĩ,Wee, Mwathani Ngai, rĩu nĩwambĩrĩirie kũnyonia niĩ ndungata yaku, ũnene waku, o na guoko gwaku kũrĩa kwĩ hinya; nĩ ũndũ-rĩ, nĩ Ngai ĩrĩkũ ĩrĩ kũu igũrũ, kana gũkũ thĩ, ĩngĩhota kũruta mawĩra ta marĩa ũrutaga wee, kana ciĩko ta iria ciĩkagwo nĩwe cia hinya?Ndagũthaitha ũreke ’thiĩ nginye kuo, ngeonere bũrũri ũcio mwega wĩ mũrĩmo ũrĩa wa Jorodani, na ndĩĩonere irĩma icio njega, o na Lebanoni.No rĩrĩ, Jehova nĩaandakarĩire nĩ ũndũ wanyu, na ndaigana kũnjigua; ningĩ Jehova akĩnjĩra atĩrĩ, Reka ũhoro ũcio ũkũigane; menya ũcoke kũnjarĩria ndeto icio.Ũkĩra wambate o kũu gacũmbĩrĩ ga kĩrĩma kĩa Pisiga, ũcoke ũtiire maitho maku, ũrore mwena wa ithũĩro, na mwena wa gathigathini, na mwena wa gũthini, o na mwena wa irathĩro, ũkwĩrorere na maitho maku; nĩ ũndũ ndũringa rũũĩ rũrũ rũa Jorodani.No rĩrĩ, taara Joshua, na ũmũũmĩrĩrie, o na ũmwĩkĩre hinya; nĩ gũkorũo nĩwe ũkaringa mũrĩmo ũcio, atongoretie andũ aya, na nĩwe ũgatũma magae bũrũri ũcio ũrĩona.Tũgĩgĩikara kĩanda-inĩ gĩkĩ kĩng’etheire Bethi-peoru.Atĩrĩrĩ, rĩu inyuĩ Aisiraeli aya, ta thikĩrĩriai mũigue irĩra cia watho wa kũrũmĩrĩrũo, o na matuĩro ma cira marĩa ngũmũruta mũrũmagĩrĩre, nĩ getha mũtũũre muoyo, na mũkahota gũthiĩ mũtonye bũrũri ũrĩa mũheagwo nĩ Jehova, Ngai wa maithe manyu, mũwĩgwatĩre ũtuĩke wanyu.Ũhoro ũrĩa ndĩmwathĩte-rĩ, mũtikanawongerere, kana mũũnyihanyihie, nĩ getha mũtũũre mũmenyereire maathani ma Jehova Ngai wanyu, marĩa ngũmwatha.Atĩrĩrĩ, maitho manyu nĩmeoneire maũndũ marĩa Jehova ekire nĩ ũndũ wa Baali-peoru; nĩ gũkorũo andũ othe arĩa maarũmĩrĩire Baali-peoru, Jehova Ngai wanyu nĩaamaninire, akĩmeheria thĩinĩ wanyu.No rĩrĩ, inyuĩ arĩa mwĩgwatanĩtie na Jehova inyuothe mũrĩ muoyo, mũndũ o mũndũ, o na ũmũthĩ.Atĩrĩrĩ, nĩndĩmũrutĩte irĩra cia watho wa kũrũmĩrĩrũo, o na matuĩro ma cira, o ta ũrĩa Jehova Ngai wakwa aanjathaga, nĩguo mũkamekaga mwĩ bũrũri ũcio mũgũthiĩ kwĩgwatĩra ũtuĩke wanyu.Tondũ ũcio mamenyagĩrĩrei o na mũmekage nĩ gũkorũo macio nĩmo marĩonanagia ũũgĩ wanyu, o na ũhoro wanyu wa ũrĩa mũmenyete maũndũ, mũkĩonwo nĩ ndũrĩrĩ iria irĩiguaga ũhoro wothe wa irĩra icio cia watho wa kũrũmĩrĩrũo, nacio ciugage atĩrĩ, Kaĩ ti-itherũ rũrĩrĩ rũrũ rũnene nĩ rũũgĩ-ĩ, o na kaĩ nĩ andũ mamenyete wega maũndũ-ĩ!Nĩ ũndũ-rĩ, nĩ rũrĩrĩ rũrĩkũ rũnene rũĩ na ngai yaruo ĩrũkuhĩhĩirie, o ta ũrĩa Jehova Ngai witũ atũkuhagĩrĩria mahinda marĩa mothe twamũkaĩra?Ningĩ-rĩ, nĩ rũrĩrĩ rũrĩkũ rũnene rũĩ na irĩra cia watho wa kũrũmĩrĩrũo cia kĩhooto, o na matuĩro ma cira ma kĩhooto, ta watho ũyũ wothe ndĩramwatha naguo ũmũthĩ?No rĩrĩ, wee kĩria o kwĩbarĩrĩra, o na ũmenyagĩrĩre ngoro yaku na kĩyo, nĩ getha ndũkae kũriganĩrũo nĩ maũndũ marĩa monirũo nĩ maitho maku, matikanoime ngoro-inĩ yaku matukũ mothe ma muoyo waku; no rĩrĩ, mamenyithagie ciana ciaku, o na ciana cia ciana ciaku.Ũcimenyithie maũndũ ma mũthenyu ũrĩa warũgamire mbere ya Jehova Ngai waku o kũu Horebu, hĩndĩ ĩrĩa Jehova aanjĩrire atĩrĩ, Nyũnganĩria andũ ndĩmaiguithie mohoro makwa, nĩ getha mamenye gũtũũra meĩndigĩrĩte matukũ mao mothe marĩa megũtũũra thĩ, na marutage ciana ciao kwĩĩndigĩra.Na inyuĩ mũgĩthiathia, mũkĩrũgama kũu mũhuro wa kĩrĩma; nakĩo kĩrĩma kĩu gĩgĩakana mwaki ũkinyĩte matu-inĩ, o thĩinĩ wamo mũno; gũgĩkĩgĩa nduma, o na itu, o na nduma ndumanu.Nake Jehova akĩaria na inyuĩ e mwaki-inĩ ũcio thĩinĩ; mũgĩkĩigua mũgambo wa ciugo ikiario, no mũtiigana kuona mũhianĩre wa mũndũ o na ũrĩkũ; tiga o mũgambo wiki mwaiguire.Nake akĩmũmenyithia ũhoro wa kĩrĩkanĩro kĩrĩa aarĩkanĩire na inyuĩ, agĩgĩathana atĩ mũkĩrũmagĩrĩre, nakĩo nĩkĩo maathani marĩa ikũmi; agĩkĩmaandĩka ihengere-inĩ igĩrĩ cia mahiga.Ningĩ Jehova hĩndĩ ĩo agĩkĩnjatha atĩ ndĩmũrute irĩra cia watho wa kũrũmĩrĩrũo, o na matuĩro ma cira, nĩguo mũmarũmagĩrĩre mwĩ bũrũri ũrĩa mũgũthiĩ kwĩgwatĩra ũtuĩke wanyu.Tondũ wa ũrĩa mũtonire mũhianĩre o na ũrĩkũ mũthenya ũrĩa Jehova aaririe na inyuĩ, o kũu Horebu, e mwaki-inĩ thĩinĩ-rĩ, wĩmenyagĩrĩrei mũno,mũtigethũkie, mwĩthondekere mũhianano mwacũhie, wa mũhianĩre wa mũndũ o na ũrĩkũ wa mũndũ mũrũme, kana wa mũndũ-wa-nja.Kana mũhianĩre wa nyamũ o na ĩrĩkũ ĩrĩa ĩrĩ gũkũ thĩ, kana wa nyamũ o na ĩrĩkũ ĩrĩ mathagu ĩthiaga namo igũrũ rĩera-inĩ,kana mũhianĩre wa nyamũ o na ĩrĩkũ ĩtambaga thĩ, kana wa kĩũngũyũ o na kĩrĩkũ kĩrĩa kĩrĩ maĩ-inĩ marĩa marĩ mũhuro wa thĩ;ningĩ wĩmenyagĩrĩre atĩ ũngĩtiira maitho maku ũrore igũrũ matu-inĩ, na wona riũa, na mweri, na njata, o na mbũtũ ciothe cia igũrũ matu-inĩ, ndũkagucĩrĩrio ũciturĩrie ndu ũcihoe, na ũtungatagĩre indo icio Jehova Ngai waku agayanĩtie andũ othe a gũkũ thĩ mũhuro wa igũrũ rĩothe.No rĩrĩ, inyuĩ-rĩ, Jehova nĩaamũnyitire akĩmũruta Misiri, icua-inĩ rĩu rĩa gũtwekia igera, nĩ getha mũtuĩke andũ ake kĩũmbe, o ta ũrĩa gũtariĩ ũmũthĩ.O na ningĩ-rĩ, niĩ ndũire ndakarĩirũo nĩ Jehova nĩ ũndũ wanyu, o na akĩĩhĩta akiuga ndikaringa Jorodani, na atĩ ndigatonya bũrũri ũcio mwega Jehova Ngai waku akũheaga ũtuĩke igai rĩaku;no rĩrĩ, atuĩte atĩ no mũhaka nguĩre gũkũ bũrũri ũyũ na ndikaringa Jorodani; no inyuĩ nĩmũkaringa, mũthiĩ mũkegwatĩre bũrũri ũcio mwega, ũtuĩke wanyu.Kĩĩmenyererei mũno, mũtikariganĩrũo nĩ kĩrĩkanĩro kĩa Jehova Ngai wanyu, kĩrĩa aarĩkanĩire na inyuĩ, mũcoke mwĩthondekere mũhianano wa gwacũhio wa mũhianĩre wa kĩndũ o na kĩrĩkũ kĩrĩa gĩkaananĩtio nĩ Jehova Ngai wanyu.Nĩ gũkorũo Jehova Ngai wanyu atariĩ ta mwaki ũrĩa ũninanaga, na nĩ Mũrungu wĩ ũiru.Hĩndĩ ĩrĩa ũgaciara ciana, o na ũgĩe na ciana cia ciana icio, na mũkorũo mũtũũrĩte hĩndĩ ndaya bũrũri ũcio, na mũcoke mwĩthũkie mwĩthondekere mũhianano mwacũhie mũũhaananie na kĩndũ o na kĩ, na ningĩ mwĩke maũndũ marĩa monagwo marĩ moru nĩ Jehova Ngai wanyu, mũmũthirĩkie nĩguo arakare-rĩ,mũthenya ũyũ wa ũmũthĩ nĩndeta igũrũ na thĩ gũtuĩke aira a atĩ nĩmũkaninwo narua o kũninwo biũ, mweherio bũrũri ũcio mũgũkinya mũkawĩgwatĩre ũtuĩke wanyu; mweka ũguo mũtigatũũra matukũ maingĩ kuo, no nĩ kũninwo mũkaninwo biũ.Jehova nĩakamũharaganĩria ndũrĩrĩ-inĩ, na nĩmũgatigwo thĩinĩ wa ndũrĩrĩ mũrĩ anyinyi mũno mũgĩtarũo, o kũndũ kũrĩa Jehova akamũtwarithia,na mwĩ kũu mũtungatagĩre ngai ingĩ, iria ithondeketwo na mĩtĩ o na mahiga nĩ moko ma andũ, o ngai iria itangĩhota kuona, kana ciigue, kana irĩe kĩndũ, kana inungĩre.No rĩrĩ, mwĩ kũu, mũngĩkarongoria Jehova Ngai wanyu, mũmũrongorie na ngoro yanyu yothe, o na muoyo wanyu wothe, nĩmũkamuona.Na rĩrĩ, hĩndĩ ĩrĩa ũgakorũo nĩ mathĩna nĩ gũkinyĩrĩrũo nĩ maũndũ macio mothe, nĩũgacokerera Jehova Ngai waku matukũ marĩa ma kũrigĩrĩria, wathĩkĩre uuge wake;nĩ gũkorũo Jehova Ngai waku nĩ Ngai wĩ tha mũno; ndagagũtigĩrĩra, kana akũnine biũ, kana ariganĩrũo nĩ kĩrĩkanĩro kĩrĩa aarĩkanĩire na mathoguo, agĩkĩrĩkanĩra nao na mwĩhĩtwa.Nĩ ũndũ-rĩ, rĩu ta hoya ũhoro wa matukũ marĩa mathiru o marĩa maarĩ mbere yaku, gwata mũthenya ũrĩa Ngai ombire mũndũ atũũre gũkũ thĩ, o na ningĩ kuuma gĩturi kĩmwe kĩa matu-inĩ o nginya gĩturi kĩrĩa kĩngĩ, ũũrie kana hihi nĩkũrĩ kwoneka ũndũ ta ũyũ mũnene ũũ, kana gũkĩiguwo ũndũ ũtariĩ taguo?Nĩkũrĩ hihi andũ marĩ maaigua, o na rĩ, mũgambo wa Ngai akĩaria e mwaki-inĩ thĩinĩ, o ta ũrĩa wee ũũiguĩte, na magatũũra muoyo?O na tene-rĩ, kũrĩ kwonwo Ngai athĩgĩrĩirie gũthiĩ kwĩgwatĩra rũrĩrĩ, arũrute thĩinĩ wa rũrĩrĩ rũngĩ na ũndũ wa magerio, na kũringa ciama, na gwĩka maũndũ ma kũgegania, na kũhũrana mbaara, na gwĩka maũndũ na njara ĩrĩ hinya, o na guoko gũtambũrũkĩtio, na gwĩtigĩrithania mũno, o ta ũrĩa maũndũ mothe maatariĩ marĩa Jehova Ngai wanyu ekire kũu Misiri nĩ ũndũ wanyu, mũkĩĩonagĩra na maitho manyu?Wee nĩwe wonirio maũndũ macio, nĩ getha ũmenye atĩ Jehova nĩwe Ngai, na gũtirĩ ũngĩ tiga o we wiki.Aatũmire ũigue mũgambo wake uumĩte o kũu igũrũ matu-inĩ, nĩ getha akũrute maũndũ; nakuo gũkũ thĩ agĩtũma wone mwaki wake mũnene mũno, nawe ũkĩigua ciugo iria aaragia arĩ mwaki-inĩ ũcio thĩinĩ.Na tondũ nĩendete mathoguo-rĩ, nĩkĩo gĩagĩtũmire athure rũciaro rũao rũrĩa rũacokire gũũka thutha wao, akĩrũruta Misiri na ũndũ wa hinya wake mũnene, na agĩtwarana nawe,nĩ getha aingate ndũrĩrĩ nene mũno gũgũkĩra, o na ikagĩa hinya mũno kũrĩ wee, ciehere mbere yaku, nĩguo agũtonyie bũrũri wacio, akũhe ũtuĩke igai rĩaku, o ta ũrĩa gũtariĩ ũmũthĩ.Tondũ ũcio menya ũmũthĩ, o na ũige maũndũ macio ngoro-inĩ yaku, atĩ Jehova nĩwe Ngai ũrĩa wĩ kũrĩa igũrũ matu-inĩ, o na gũkũ thĩ mũhuro warĩo; gũtirĩ ũngĩ o na ũrĩkũ.Nawe menyagĩrĩra irĩra cia watho wake wothe wa kũrũmĩrĩrũo, o na maathani make marĩa ngũgwatha ũmũthĩ, nĩ getha wonage wega wee mwene, o na ciana ciaku iria irĩũkaga thutha waku, na ningĩ nĩ getha matukũ maku maingĩhe wĩ bũrũri ũrĩa Jehova Ngai waku akũheete ũtuĩke waku tene na tene.Hĩndĩ ĩo Musa agĩkĩamũra matũũra matatũ mũrĩmo ũcio wa Jorodani, o mwena ũcio ũrorete irathĩro;nĩ getha mũndũ o na ũrĩkũ ũrĩa ũũragĩte mũndũ orĩre kuo, o ũrĩa ũngĩkorũo oragĩte mũndũ atacirĩire gwĩka ũndũ ũcio, ningĩ o na mbere ĩo akorũo ataamũthũũrĩte; nĩguo mũndũ ũcio angĩũrĩra itũũra rĩmwe rĩa macio, ahonoke.Namo nĩmo Bezeri rĩrĩa rĩrĩ werũ-inĩ, o kũu bũrũri ũrĩa mwaraganu, nĩ ũndũ wa Areubeni; na Ramothu rĩrĩa rĩrĩ Gileadi, nĩ ũndũ wa Agadi; na Goĩani rĩrĩa rĩrĩ Bashani, nĩ ũndũ wa Amanase.Naguo watho ũrĩa Musa aaigĩire ciana cia Isiraeli iũrũmagĩrĩre nĩguo ũyũ:o namo maya nĩmo maũira, o na irĩra cia watho wa kũrũmĩrĩrũo, o na matuĩro ma cira, marĩa Musa aaheire ciana cia Isiraeli ũhoro wamo, thutha wa hĩndĩ ĩrĩa cioimire Misiri,na igĩkorũo irĩ mũrĩmo ũcio wa Jorodani, kĩanda-inĩ kĩrĩa kĩng’etheire Bethi-peoru, o kũu bũrũri wa Sihoni, mũthamaki wa Aamori, ũrĩa watũire Heshiboni, o ũcio wahũrĩrũo nĩ Musa na ciana cia Isiraeli hĩndĩ ĩrĩa cioimire Misiri;nacio ikĩĩgwatĩra bũrũri wake, ũgĩtuĩka wacio, o na bũrũri wa Ogu, mũthamaki wa Bashani; nao acio erĩ nĩo athamaki a Aamori, arĩa maarĩ mũrĩmo ũcio wa Jorodani, mwena ũrĩa ũrorete irathĩro,kuuma Aroeri, rĩrĩa rĩrĩ rũgiki-inĩ rũa kĩanda kĩa Arinoni, nginya o kĩrĩma-inĩ gĩa Sirioni (na nokĩo Herimoni),o na Araba guothe mũrĩmo ũcio wa Jorodani, mwena ũrĩa ũrorete irathĩro, o nginya iria-inĩ rĩa Araba rĩrĩa rĩrĩ mũhuro wa kĩgaragaro kĩa Pisiga.NAKE Musa agĩgĩĩta Aisiraeli othe, akĩmera atĩrĩ, Inyuĩ Aisiraeli aya, ta thikĩrĩriai mũigue irĩra cia watho wa kũrũmĩrĩrũo o na matuĩro ma cira, marĩa ngũmũhe ũhoro wamo mũkĩĩiguagĩra na matũ manyu ũmũthĩ, nĩguo mũmerute, na mũmamenyagĩrĩre nĩguo mũmekage.Jehova Ngai witũ nĩaarĩkanĩire na ithuĩ o kũu Horebu.Nakĩo kĩrĩkanĩro kĩu Jehova ndaarĩkanĩire na maithe maitũ ma tene; no rĩrĩ, aarĩkanĩire na ithuĩ ithuothe, o ithuĩ arĩa twĩ muoyo gũkũ ũmũthĩ.Jehova aaririe na inyuĩ mũroranĩtie mothiũ kĩrĩma-inĩ, e mwaki-inĩ thĩinĩ,(niĩ na niĩ, hĩndĩ ĩo, ngĩrũgama gatagatĩ-inĩ ka Jehova na inyuĩ, nĩguo ndĩmũmenyithie ndeto cia Jehova; nĩ gũkorũo nĩmwetigagĩra nĩ ũndũ wa mwaki ũcio, ningĩ mũtiigana kwambata kĩrĩma-inĩ;) nake akĩmwĩra atĩrĩ,Niĩ nĩ niĩ Jehova Ngai waku, ũrĩa wakũrutire bũrũri wa Misiri, nyũmba-inĩ ya ũkombo.Ndũkanagĩe na ngai ingĩ tiga niĩ.Ndũkanethondekere mũhianano mwacũhie, wa mũhianĩre wa kĩndũ o gĩothe gĩĩ kũrĩa igũrũ, kana wa kĩndũ gĩĩ gũkũ thĩ, kana wa kĩndũ kĩĩ maĩ-inĩ marĩa me mũhuro wa thĩ;ndũkanaciinamĩrĩre kana ũcitungatĩre; nĩ gũkorũo niĩ Jehova Ngai waku ndĩ Ngai wĩ ũiru, ngakinyĩria ciana waganu wa maithe, nginya rũciaro rũa gatatũ na rũa kana rũa andũ arĩa ma’thũire;na ngaiguĩra andũ ngiri na ngiri tha, o arĩa manyendete na makaigua maathani makwa.Ndũkanagwete rĩĩtwa rĩa Jehova Ngai waku na itherũ, nĩ gũkorũo Jehova ndakoiga atĩ mũndũ ndehĩtie ũrĩa ũgwetaga rĩĩtwa rĩake na itherũ.Menyagĩrĩra mũthenya wa thabatũ ũwamũrage, o ta ũrĩa Jehova Ngai waku aagwathire.Rutaga wĩra mĩthenya ĩtandatũ, ũgeka maũndũ maku mothe;no mũthenyu wa mũgwanja nĩ thabatũ ya Jehova Ngai waku; mũthenya ũcio ndũkanarute wĩra o na ũrĩkũ, wee mwene, kana mũrũguo, kana mwarĩguo, kana ndungata yaku ya mũndũ mũrũme, kana ya mũndũ-wa-nja, kana ndegwa yaku, kana ndigiri yaku, kana nyamũ o na ĩrĩkũ ya ũhiũ waku, kana mũgeni ũrĩa wĩ gwaku mũciĩ; nĩ getha ndungata yaku ya mũndũ mũrũme, o na ya mũndũ-wa-nja, o nacio ihurũkage o tawe.Na ũririkanage atĩ o nawe warĩ ngombo bũrũri wa Misiri, nake Jehova Ngai waku agĩkũruta kuo na ũndũ wa gwĩka maũndũ na njara ĩrĩ hinya, o na guoko gũtambũrũkĩtio; tondũ ũcio Jehova Ngai waku agwathĩte atĩ ũmenyagĩrĩre mũthenya ũcio wa thabatũ ũwamũrage.Tĩa thoguo na nyũkwa, o ta ũrĩa Jehova Ngai waku aagwathire wĩkage; nĩguo matukũ maku maingĩhe, na nĩ getha wonage wega, ũrĩ bũrũri ũrĩa ũheetwo nĩ Jehova Ngai waku.Ndũkanoragane.O na kana ũtharanie.O na kana ũiye.O na kana ũigĩrĩre mũndũ ũrĩa ũngĩ kĩgenyo.O na kana ũcumĩkĩre mũka wa mũndũ ũrĩa ũngĩ; kana ũcumĩkĩre nyũmba ya mũndũ ũrĩa ũngĩ, kana gĩthaka gĩake, kana ndungata yake ya mũndũ mũrũme, kana ya mũndũ-wa-nja, kana ndegwa yake, kana ndigiri yake, kana kĩndũ o na kĩ kĩa mũndũ ũrĩa ũngĩ.Mohoro macio nĩmo Jehova aaririe akĩĩra ũũngano wanyu wothe kĩrĩma-inĩ kĩu arĩ mwaki-inĩ thĩinĩ, o na itu-inĩ, o na nduma-inĩ ndumanu mũno, aanĩrĩire na mũgambo mũnene mũno; na ndaigana gũcoka kũmongerera. Agĩkĩmaandĩka ihengere-inĩ igĩrĩ cia mahiga, akĩ’nengera.Na gũgĩkinya atĩrĩ, atĩ rĩrĩa mwaiguire mũgambo ũkiuma nduma-inĩ ĩo, o hĩndĩ ĩrĩa kĩrĩma gĩaakanaga mwaki, mũgĩokoka hakuhĩ na niĩ, anene othe a mĩhĩrĩga yanyu, o na athuri anyu;mũkiuga ũũ: Atĩrĩ, Jehova Ngai witũ nĩatuonetie riri wake o na ũnene wake, na nĩtũiguĩte mũgambo wake ũkiuma mwaki-inĩ thĩinĩ; ũmũthĩ nĩtweyonera atĩ Ngai nĩaaragia na mũndũ, na agatũũra muoyo.Na rĩrĩ, rĩu tũgũgĩcoka gũkua nĩ ũndũ kĩ? Tondũ mwaki ũyũ mũnene ũũ nĩũgũtũnina. Tũngĩgĩcoka kũigua mũgambo wa Jehova Ngai wiĩũ hĩndĩ ĩngĩ-rĩ, no tũkue.Nĩ ũndũ-rĩ, nĩ mũndũ ũrĩkũ thĩinĩ wa andũ othe ũrĩ waigua mũgambo wa Ngai ũrĩa wĩ muoyo ũkĩaria uumĩte mwaki-inĩ thĩinĩ, ta ũguo ithuĩ tũũiguĩte, na agatũũra muoyo?Thiathia hakuhĩ arĩ wee, ũigue maũndũ mothe marĩa Jehova Ngai witũ ekuuga; nawe ũcoke ũtwĩre maũndũ mothe marĩa Jehova Ngai witũ egũkwĩra; na ithuĩ nĩtũkũmaigua, na nĩtũrĩmekaga.Nake Jehova agĩkĩigua uuge wa ciugo icio cianyu, hĩndĩ ĩrĩa mwaaririe na niĩ; nake Jehova akĩnjĩra atĩrĩ, Nĩnjiguĩte uuge wa ciugo iria andũ aya moigĩte, o icio makwĩrĩte; na rĩrĩ, ndeto icio ciothe moigĩte-rĩ, nĩ njega.Na arĩ korũo thĩinĩ wao kwagĩa ngoro ya mũthemba ta ũcio wa gũtũma meĩndigagĩre, na matũũre marũmĩtie maathani makwa mothe hĩndĩ ciothe, nĩguo matũũre monaga wega, o ene, na ciana ciao, tene na tene!Thiĩ ũmere atĩrĩ, Cokai hema-inĩ cianyu.No rĩrĩ, ha ũhoro waku-rĩ, wee rũgama haha hakuhĩ na niĩ, njarie nawe ngũhe ũhoro wa maathani mothe, o na irĩra cia watho wa kũrũmĩrĩrũo, o na matuĩro ma cira, marĩa ũrĩmarutaga, nĩguo makamekaga me bũrũri ũrĩa ngũmahe makawĩgwatĩre ũtuĩke wao.Tondũ ũcio wĩmenyererei mũno, nĩguo mwĩkage maũndũ o ta ũrĩa Jehova Ngai wanyu amwathĩte; mũtikanagarũrũke na mwena wa ũrĩo, kana wa ũmotho.Thiagai na mĩthiĩre ĩrĩa yothe Jehova Ngai wanyu amwathĩte mũthiage nayo, nĩ getha mũtũũre muoyo, na mũtũũre muonaga wega, na nĩguo mũtũme matukũ marĩa mũgũtũũra maingĩhe mwĩ bũrũri ũcio ũgũtuĩka wanyu.Na rĩrĩ, maya nĩmo maathani, na irĩra cia watho wa kũrũmĩrĩrũo, o na matuĩro ma cira, marĩa Jehova Ngai wanyu aathanĩte mũrutagwo, nĩ getha mũkamekaga mwĩ bũrũri ũcio mũkũringa mũthiĩ mũkawĩgwatĩre ũtuĩke wanyu;nĩguo ũgetigagĩra Jehova Ngai waku, ũmenyagĩrĩre irĩra ciothe cia watho wake wa kũrũmĩrĩrũo, na maathani make marĩa ngũgwatha wĩkage, wee mwene, na mũrũguo, o na mwana wa mũrũguo, matukũ mothe ma muoyo waku; na nĩguo matukũ maku makaingĩhio.Tondũ ũcio, wee Isiraeli, igua, o na ũmenyagĩrĩre ũhoro wa gwĩkaga maũndũ macio; nĩ getha ũtũũre wonaga wega, na ningĩ nĩ getha mũthaathare mũingĩhe mũno, mũrĩ bũrũri wĩ bũthi wa iria o na ũũkĩ, o ta ũrĩa Jehova, Ngai wa mathoguo, aakwĩrĩire.Atĩrĩrĩ! Wee Isiraeli, thikĩrĩria; Jehova Ngai witũ, we wiki nowe Jehova;nawe enda Jehova Ngai waku na ngoro yaku yothe, na muoyo waku wothe, o na hinya waku wothe.Namo mohoro maya ndĩrakũhe ũmũthĩ ngĩgũtaara-rĩ, reka matũũre ngoro-inĩ yaku;na ũmarute ciana ciaku na kĩyo, na waragie ũhoro wamo hĩndĩ ĩrĩa ũikarĩte nyũmba yaku thĩinĩ, na hĩndĩ ĩrĩa ũgũthiĩ na njĩra, na hĩndĩ ĩrĩa ũkomete, o na rĩrĩa ũũkĩrĩte.Na ũmohagĩrĩre guoko gwaku nĩguo matuĩkage kĩmenyithia marĩ ho, o na ũmekagĩre thiithi waku nĩguo matuĩkage kĩririkania gĩĩkĩrĩtwo gatagatĩ-inĩ ka maitho maku.Ningĩ ũmaandĩke hingĩro-inĩ cia nyũmba yaku, o na ihingo-inĩ ciaku.Na nĩgũgakinya atĩrĩ, atĩ hĩndĩ ĩrĩa Jehova Ngai waku agagũtwara agũtonyie bũrũri ũcio erĩire mathoguo, Iburahimu, na Isaaka, na Jakubu, na mwĩhĩtwa, atĩ nĩagakũhe, na ũgĩe na matũũra manene mega mũno, marĩa ũtaakĩte wee mwene;o na nyũmba ciiyũrĩte indo nyingĩ njega mũno, na tiwe mwene ũiyũrĩtie; o na marima ma maĩ, na tiwe mwene ũmenjete; o na mĩgũnda ya mĩthabibu na mĩtamaiyũ ĩrĩa ũtaahandire wee mwene, nawe ũrĩage ũkahũna-rĩ,nĩũgakĩĩmenyagĩrĩra ndũkariganĩrũo nĩ Jehova, ũrĩa wakũrutire bũrũri wa Misiri, uume nyũmba ya ũkombo.Ndũrĩ hingo ũtagagĩĩtigagĩra Jehova Ngai waku, na ũmũtungatagĩre, na rĩrĩa ũkwĩhĩta, ũgwetage rĩĩtwa rĩake.Na mũtikanarũmĩrĩre ngai ingĩ thĩinĩ wa ngai cia andũ arĩa mamũrigicĩirie;nĩ gũkorũo Jehova Ngai waku, ũrĩa ũrĩ thĩinĩ wanyu, nĩ Ngai wĩ ũiru; tigagai gwĩka ũguo nĩ getha marakara ma Jehova Ngai waku matikae gũgũũkĩrĩra magũcine, nake akũnine biũ, akweherie gũkũ thĩ guothe.Mũtikanagerie Jehova Ngai wanyu, ta ũrĩa mwamũgereirie kũu Masa.Maathani ma Jehova Ngai wanyu, nĩmo mũrĩmenyagĩrĩra na kĩyo mũno, o na maũira make, o na irĩra cia watho wake wa kũrũmĩrĩrũo, marĩa agwathĩte ũrũmagĩrĩre.Nawe wĩkage maũndũ marĩa Jehova onaga maagĩrĩire, na marĩa mega, nĩ getha ũtũũre wonaga wega, nĩguo ũhote gũthiĩ ũtonye bũrũri ũcio mwega, ũwĩgwatĩre ũtuĩke waku, o bũrũri ũcio Jehova erĩire mathoguo na mwĩhĩtwa, atĩnĩakaingata thũ ciaku ciothe ciehere mbere yaku, o ta ũrĩa oigĩte.Namo matukũ marĩa magoka, rĩrĩa mũrũguo agakũũria atĩrĩ, Gĩtũmi kĩa maũira, na irĩra cia watho wa kũrũmĩrĩrũo, o na matuĩro ma cira, marĩa Jehova Ngai witũ amwathĩte mũrũmagĩrĩre-rĩ, nĩ kĩ?Nĩũgakĩĩra mũrũguo atĩrĩ, Ithuĩ kwĩ hĩndĩ twarĩ ngombo cia Firauni o kũu Misiri, nake Jehova agĩtũruta kũu Misiri na ũndũ wa gwĩka maũndũ ma hinya na guoko gwake;nakuo kũu bũrũri wa Misiri, o na kwĩ Firauni na andũ othe a nyũmba yake, Jehova akĩringa ciama, o na agĩĩka maũndũ ma kũgegania manene, na ma hinya mũno, tũkĩĩonagĩra na maitho maitũ;nake agĩtũruta kuo nĩ getha atũrehe atũtonyie gũkũ, nĩguo atũhe bũrũri ũyũ erĩire maithe maitũ na mwĩhĩtwa atĩ nĩagatũhe.Nake Jehova agĩtwatha atĩ tũrũmagĩrĩre irĩra icio ciothe cia watho, na twĩtigagĩre Jehova Ngai witũ, nĩ getha tuonage wega hĩndĩ ciothe, nĩguo atũmenyagĩrĩre tũtũũre muoyo, o ta ũrĩa gũtariĩ ũmũthĩ.Naguo ũndũ ũcio nĩguo ũgatũma tũtuwo athingu, tũngĩmenyerera maathani macio mothe tũmarũmie twĩ mbere ya Jehova Ngai witũ, o ta ũrĩa aatwathire.Na rĩrĩ, hĩndĩ ĩrĩa Jehova Ngai waku agagũkinyia bũrũri ũcio ũgũthiĩ kwĩgwatĩra ũtuĩke waku, na aingate ndũrĩrĩ nyingĩ ciehere mbere yaku, nacio nĩcio Ahiti, na Agirigashi, na Aamori, na Akanaani, na Aperizi, na Ahivi, na Ajebusi, ndũrĩrĩ mũgwanja nene na irĩ hinya mũno gũgũkĩra;o na ningĩ hĩndĩ ĩrĩa Jehova Ngai waku agacirekereria acineane harĩ wee o mbere yaku, nawe ũcihũre-rĩ, nĩũgacinina o gũcinina biũ; ndũkanarĩkanĩre kĩrĩkanĩro o na kĩrĩkũ nacio, kana ũciiguĩre tha,ningĩ mũtikanagũranĩre nacio. Mũrũ wa mũndũ o na ũrĩkũ wa andũ acio ndũkanamũhe mwarĩguo, kana ũreke mwarĩ atwarũo nĩ mũrũguo.Nĩ ũndũ nĩakagarũra mũrũguo arege kũnũmĩrĩra, nĩ getha matungatagĩre ngai ingĩ; na tondũ ũcio Jehova nĩagacinwo nĩ marakara amũũkĩrĩre, akũnine o narua.No rĩrĩ, maũndũ marĩa mũkameka nĩ maya; igongona ciao nĩmũgaciunanga, o nacio itugĩ ciao cia kũhoyũo mũcibacanie na thĩ, ciunangĩke, o namo Maashera mao mũmatemenge magũe, ningĩ mĩhianano yao ya gwacũhio mũmĩcine na mwaki.Nĩ gũkorũo wee nĩwe rũrĩrĩ rũamũrĩirũo Jehova Ngai waku; nake Jehova Ngai waku agũthurĩte ũtuĩke rũrĩrĩ rũĩ bata mũno rũamũrĩirũo we mwene gũkĩra ndũrĩrĩ iria ingĩ ciothe itũũraga gũkũ thĩ guothe.Na rĩrĩ, Jehova ndaagwatire kũmwenda mũno kana akĩmũthura nĩ ũndũ wa ũrĩa mwaingĩhĩte gũkĩra ndũrĩrĩ iria ingĩ ciothe; tondũ-rĩ, inyuĩ mwarĩ anyinyi mũno gũkĩra andũ arĩa angĩ othe mũgĩtarũo;no rĩrĩ, Jehova nĩ kwenda amwendete, ningĩ nĩ kwenda endete kũhingia ũhoro ũrĩa erĩire mathoguo na mwĩhĩtwa; maũndũ macio nĩmo maatũmire amũrute nyũmba ya ũkombo o guoko-inĩ kwa Firauni, mũthamaki wa Misiri, amũkũũre na ũndũ wa gwĩka maũndũ na guoko kwĩ hinya.Tondũ ũcio menya mũno atĩ Jehova Ngai waku nĩwe Ngai, o we Mũrungu ũrĩa mwĩhokeku, ũrĩa ũtũũragia irĩkanĩro ciake iria arĩkanĩire na andũ, o na tha, harĩ arĩa mamwendaga na makamenyerera maathani make, o nginya njiaro ngiri;na ningĩ nĩerĩhagĩria harĩ andũ arĩa mamũthũũrĩte akamanina biũ, makĩonaga; ũcio-rĩ, ndangĩgĩa thieya wa kwĩrĩhĩria harĩ mũndũ ũrĩa ũmũthũũrite, no arĩĩrĩhagĩria harĩ we akĩonaga.Tondũ ũcio menyagĩrĩra maathani, o na irĩra cia watho wa kũrũmĩrĩrũo, o na matuĩro ma cira, marĩa ngũgũtaara namo ngĩgwatha ũmũthĩ, nĩguo ũmekage.Na nĩgũgakinya atĩrĩ, atĩ tondũ wa ũrĩa mũiguaga matuĩro maya ma cira, na mũkanamenyerera, o na mũkamekaga, Jehova Ngai waku o nake nĩegũtũũria kĩrĩkanĩro kĩrĩa aarĩkanĩire na mathoguo, o na atũũre aiguanagĩra tha, o ta ũguo aamerĩire na mwĩhĩtwa;nawe nĩagakwenda, na akũrathime, na atũme wongerereke, o naruo rũciaro rũa mũthimo waku nĩakarũrathima, o na maciaro ma mũgũnda waku, namo nĩmo ngano yaku, na ndibei yaku, na maguta maku, o na njiaro cia ng’ombe ciaku, o na tũũri twa rũũru rũaku rũa mbũri, mwĩ kũu bũrũri ũcio erĩire mathoguo na mwĩhĩtwa atĩ nĩagakũhe.Nĩũkaratimwo gũkĩra ndũrĩrĩ iria ingĩ ciothe; na gũtikagĩa mũndũ mũrũme ũkwaga rũciaro, kana mũndũ-wa-nja ũgũthata thĩinĩ wanyu, o na kana nyamũ thĩinĩ wa ũhiũ wanyu.Ningĩ Jehova nĩagakwehereria mĩrimũ yothe; na ndagakũrehithĩrie ndũari njũru o na ĩmwe ya iria cia Misiri ũũĩ ũhoro wacio; no rĩrĩ, nĩagatũma igwate andũ othe arĩa magũthũũrĩte.Nawe nĩũkanina ndũrĩrĩ ciothe iria Jehova Ngai waku akarekereria acineane moko-inĩ maku; nawe rĩrĩa waciona na maitho-rĩ, ndũkanacicaĩre, kana ũtungatĩre ngai ciacio; nĩ gũkorũo ũndũ ũcio hihi waya gũkũgucĩrĩria ũheneke.Ningĩ ũngĩkeĩra na ngoro yaku atĩrĩ, Ndũrĩrĩ ici nĩ nyingĩ ikangĩra; ngagĩciũmbĩria mabũrũri marĩa ciegwatĩire magĩtuĩka ma cio atĩa?Menya ũkanaciĩtigĩra; tũũra ũririkaine mũno ũrĩa Jehova Ngai waku ekire Firauni, na ũrĩa ekire kũndũ guothe kũu Misiri,o na maũndũ manene marĩa andũ acio maageririo namo, ũkĩĩonagĩra na maitho maku, o na ciama iria ciaringirũo, o na maũndũ ma kũgegania marĩa mekirũo, ningĩ ũririkane njara ĩrĩa ĩrĩ hinya, o na guoko gũtambũrũkĩrio, iria Jehova Ngai waku aakũrutire kuo nacio; ũguo noguo Jehova Ngai waku ageka ndũrĩrĩ icio ciothe wĩtigĩrĩte.O na ningĩ-rĩ, Jehova Ngai waku nĩagatwarithia magi me mbora thĩinĩ wacio, o nginya rĩrĩa andũ atĩa matigarĩte thĩinĩ wacio, na magakwĩhitha, makaninwo mehere mbere yaku.Ndũkanamakio nĩo, nĩ ũndũ Jehova Ngai waku e hamwe nawe, o we Mũrungu ũrĩa mũnene mũno ũiguithanagia guoya.Nake Jehova Ngai waku akaingata ndũrĩrĩ icio ciehere mbere yaku hanini o hanini; nĩ getha hihi ndũgacinine narua, nyamũ cia werũ ikũingĩhĩre.No rĩrĩ, Jehova Ngai waku nĩagacirekereria aciaeane moko-inĩ maku, na acinyarire inyarira inene mũno, o nginya ininwo o kũninwo.Nao athamaki a cio nĩakamarekereria amaneane guoko-inĩ gwaku, narĩo rĩĩtwa rĩacio ũtũme rĩũre o kũũra, rĩehere gũkũ thĩ mũhuro wa igũrũ; hatikagĩa mũndũ o na ũrĩkũ ũkahota gũgwĩtiiria, o nginya rĩrĩa ũkamanina biũ.Mĩhianano ĩrĩa mĩacũhie ya ngai cia ndũrĩrĩ icio nĩũkamĩcina na mwaki; ndũkanacumĩkĩre betha, kana thahabu, iria ciĩkĩrĩtwo igũrũ rĩayo, kana ũciĩoere atĩ nĩguo ituĩke ciaku, nĩ getha ndũkae kũgucĩrĩrio nĩcio ũheneke; nĩ gũkorũo irĩ thahu ikĩonwo nĩ Jehova Ngai waku;nakĩo kĩndũ kĩrĩa gĩĩ thahu ũguo, ndũkanagĩtonyie nyũmba yaku; nĩ getha ndũkanatuĩke mwamũre wa kũninwo o ta kĩndũ kĩu; no mũhaka ũtũũre ũthũũrĩte kĩndũ kĩu o gũgĩthũũra biũ, nĩ gũkorũo nĩ gĩa kũninwo gĩtangĩkũũrĩka.Maathani mothe marĩa ngũgwatha ũmũthĩ-rĩ, mamenyagĩrĩrei mũme kage, nĩ getha mũtũũre muoyo, na mũingĩhe, na nĩ getha mũthiĩ mũkegwatĩre bũrũri ũcio ũtuĩke wanyu, o ũcio Jehova erĩire maithe manyu na mwĩhĩtwa atĩ nĩakamahe;na ũririkanage njĩra ĩrĩa yothe Jehova Ngai waku aagũtongoreirie mĩaka ĩo mĩrongo ĩna, o kũu werũ-inĩ, nĩ getha atũme wĩnyihie, nĩguo akũgerie, amenye maũndũ marĩa marĩ ngoro-inĩ yaku, kana hihi nĩũrĩmenyagĩrĩra maathani make, kana aca.Nake agĩtũma wĩnyihie, na akĩreka ũhũte, agĩcoka agĩkũhe mana ũrĩage, namo maarĩ kĩndũ ũtaamenyete kĩrĩa kĩo, o na kana mathoguo magakĩmenya, nĩ getha akũmenyithie atĩ ti irio ciiki itũũragia mũndũ muoyo, no rĩrĩ, kiugo o gĩothe kĩrĩa kiumaga kanua ka Jehova, nĩkĩo gĩtũũragia mũndũ muoyo.Ihinda rĩu rĩothe rĩa mĩaka mĩrongo ĩna-rĩ, ndũrĩ watuĩkia nguo, kana kũgũrũ gwaku gũkĩimba.Tũũra ũmenyete na ngoro yaku atĩ o ta ũrĩa mũndũ ahũraga mũriũ, ũguo noguo Jehova Ngai waku akũhũraga.Nawe menyagĩrĩra maathani ma Jehova Ngai waku, ũrũmagĩrĩre njĩra ciake, na ũmwĩtigagĩre.Nĩ gũkorũo Jehova Ngai waku nĩegũgũtwara bũrũri mwega mũno, o bũrũri wĩ twanda twa maĩ, na wĩ ithima, o na marima mariku marĩa matherũkaga maĩ cianda-inĩ, o na irĩma-inĩ,na nĩ bũrũri wĩ ngano nyingĩ, na cairi, na wĩ mĩthabibu na mĩkũyũ, na mĩkomamanga; ningĩ nĩ bũrũri wĩ mĩtamaiyũ ya maguta, o na ũũkĩ;ningĩ wee wĩ bũrũri ũcio ũkarĩaga irio itekwaga, ũkahũna, na ndũrĩ kĩndũ o na kĩ ũkaaga kuo; namo mahiga ma bũrũri ũcio nĩ ma igera theri, na irĩma-inĩ ciakuo nĩkuo ũkenjaga icango.Nawe nĩũkarĩaga ũkahũna, na ũgoocage Jehova Ngai waku nĩ ũndũ wa bũrũri ũcio mwega akũheete.Wĩmenyagĩrĩre mũno ndũkariganĩrũo nĩ Jehova Ngai waku, ũkĩaga kũmenyerera maathani make, na matuĩro make ma cira, o na irĩra cia watho wake wa kũrũmĩrĩrũo, marĩa ngũgwatha ũmũthĩ;gũtigatuĩke atĩ hĩndĩ ĩrĩa ũngĩrĩa irio ũhũne, na ũkorũo wakĩte nyũmba njega, na ũgacitũũra,ningĩ ũhiũ waku wa ng’ombe na wa mbũri ũkorũo wongererekete mũno, nacio betha ciaku na thahabu ciaku ĩkorũo ciongererekete mũno, o na indo ciothe iria wĩ nacio ĩkorũo ciongererekete mũno,hĩndĩ ĩo ngoro yaku ĩĩtũũgĩrie, nawe ũriganĩrũo nĩ Jehova Ngai waku, o we ũrĩa wakũrutire bũrũri wa Misiri, nyũmba ya ũkombo,o na agĩgũtongoria werũ-inĩ mũnene, na wa kũmakania, na warĩ nyamũ-cia-thĩ ĩkũhenia ta mwaki, o na ing’aurũ; nayo nĩ thĩ nyotu mũno, kũndũ gũtarĩ maĩ; na nĩwe wakũrutĩire maĩ ihiga-inĩ rĩa nyaigĩ,nakuo kũu werũ-inĩ agĩgũtũũria na mana, marĩa mathoguo mataamenyete ũhoro wamo; nĩ getha atũme wĩnyihie, na ningĩ nĩ getha akũgerie amenye ũhoro waku ũrĩa ũtariĩ, nĩguo agagwika maũndũ mega matukũ-inĩ maku marĩa ma kũrigĩrĩria;nawe ũcoke wĩĩre na ngoro yaku atĩrĩ, Hinya wakwa, o na ũhoti wa guoko gwakwa, nĩcio inyoneire ũtonga ũyũ.No rĩrĩ, ririkanaga Jehova Ngai waku, nĩ gũkorũo nĩwe ũkũheaga hinya wa kuona ũtonga ũcio, nĩ getha atũme kĩrĩkanĩro kĩrĩa aarĩkanĩire na mathoguo na mwĩhĩtwa kĩrũme wega, u ta ũũ gũtariĩ ũmũthĩ.Na nĩgũgatuĩka atĩrĩ, atĩ ũngĩkariganĩrũo nĩ Jehova Ngai waku, na ũrũmagĩrĩre ngai ingĩ, ũcitungatĩre, na ũcituragĩrie ndu ũcihoe, nĩngũmuumbũrĩra na ma o ma, mũthenya wa ũmũthĩ, atĩ ti-itherũ mũtirĩ hingo mũtakaninwo.O ta ũrĩa ndũrĩrĩ irekwo iria Jehova araninithia ciehere mbere yanyu-rĩ, ũguo noguo na inyuĩ mũkaninwo, nĩ ũndũ wa kũrega kũigua mũgambo wa Jehova, Ngai wanyu.Atĩrĩrĩ, wee Isiraeli, ta thikĩrĩria ũigue ũhoro ũyũ; rĩu nĩguo ũkũgwata kũringa Jorodani nĩ getha ũthiĩ ũkegwatĩre kũndũ kwa ndũrĩrĩ nene, na irĩ hinya gũgũkĩra, o kũndũ kũrĩa kwĩ matũũra manene mairige na thingo ikinyĩte o igũrũ matu-inĩ,kũndũ kũrĩ andũ anene na araya, nao nĩo ariũ a Anaki, arĩa wee ũũĩ ũhoro wao, na arĩa wanaigua ũĩioro wao ũkĩĩrũo atĩrĩ, Nũ ũngĩhota gwĩtiiria ariũ a Anaki?Tondũ ũcio, menya o mũthenya ũyũ wa ũmũthĩ atĩ Jehova Ngai waku, nĩwe ũkwamba kũringa mũrĩmo agũtongorie ahaana ta mwaki wa kũninana, na nĩwe ũkũmanina biũ, na amatorie makĩonwo nĩwe; na tondũ ũcio nĩũkamaingata, na ũtũme mathire o gũthira narua, o ta ũrĩa Jehova akwĩrĩte.Na rĩrĩ, wĩmenyerere atĩ hĩndĩ ĩrĩa Jehova agakorũo amathinĩkanĩtie, mehere mbere yaku, ndũkanearĩrie wĩĩre na ngoro yaku atĩrĩ, Ũthingu wakwa nĩguo watũmire Jehova andehe bũrũri ũyũ ndĩwĩgwatĩre ũtuĩke wakwa; nĩ gũkorũo nĩ waganu wa ndũrĩrĩ icio ũtũmĩte Jehova aciingate, ciehere mbere yaku.Ti-itherũ ri ũthingu waku, kana ũndũ wa werekereru wa ngoro yaku, ũgũtũma ũthiĩ kuo ũkegwatĩre bũrũri wacio; no rĩrĩ, tondũ wa waganu wa ndũrĩrĩ icio nĩkĩo Jehova egũciingata ciehere mbere yaku; o na ningĩ nĩ getha Jehova atũme kiugo gĩake gĩikare kĩrũmĩte, o kĩu erire mathoguo Iburahimu, na Isaaka, na Jakubu, na mwĩhĩtwa.Tondũ ũcio menya wega atĩ Jehova Ngai waku ndakũheete bũrũri ũcio mwega ũwĩgwatĩre ũtuĩke waku nĩ ũndũ wa ũthingu waku; nĩ ũndũ inyuĩ mũrĩ andũ aremu mũno.Ririkanaga, ũtige kũriganĩrũo nĩ ũrĩa warakaririe Jehova Ngai waku o kũu werũ-inĩ; kuuma mũthenya ũrĩa woimire bũrũri wa Misiri, o nginya hĩndĩ ĩrĩa mwakinyire kũndũ gũkũ-rĩ, mũtũire mũremete Jehova.O na ningĩ kũu Horebu nĩmwarakaririe Jehova, nake Jehova akĩrakario nĩ inyuĩ o nginya akĩenda kũmũnina.Gũgĩgĩtuĩka atĩrĩ, atĩ hĩndĩ ĩrĩa ndaambatire kĩrĩma-inĩ nganengerũo ihengere iria cia mahiga, o ihengere iria cia kĩrĩkanĩro kĩrĩa Jehova aarĩkanĩire na inyuĩ-rĩ, ndaikarire kũu kĩrĩma-inĩ matukũ mĩrongo ĩna, mũthenya o na ũtukũ; na ndiigana kũrĩa irio, kana ngĩnyua maĩ.Nake Jehova akĩ’nengera ihengere icio cierĩ cia mahiga ciandĩkĩtwo na kĩara kĩa Ngai; narĩo igũrũ rĩacio ciaandĩkĩtwo ũhoro wothe o ta ũrĩa Jehova aarĩirie na inyuĩ kĩrĩma-inĩ, arĩ mwaki-inĩ thĩinĩ, mũthenya ũrĩa mwagomanĩte.Na gũgĩkinya atĩrĩ, atĩ hĩndĩ ĩrĩa matukũ mĩrongo ĩna, mũthenya o na ũtukũ, maathirire, Jehova akĩ’nengera ihengere icio cierĩ cia mahiga, o ihengere icio cia kĩrĩkanĩro.Nake Jehova agĩkĩnjĩra atĩrĩ, Ũkĩra ũikũrũke narua uume gũkũ; nĩ ũndũ andũ aku arĩa warutire Misiri nĩmethũkĩtie; nĩmagarũrũkĩte narua, magatiga gũthiĩ na njĩra ĩrĩa ndamaathire mathiage nayo; magethondekera mũhianano wa gũtwekio.Ningĩ Jehova akĩnjarĩria akiuga ũũ: Atĩrĩrĩ, andũ aya nĩndĩmonete, ngona atĩ nĩ andũ aremu mũno.Tigana na niĩ, ũreke ndĩmanine o kũmanina, ’huure rĩĩtwa rĩao rĩũre o kũũra rĩehere gũkũ thĩ mũhuro wa igũrũ; njoke ngũtue wee rũrĩrĩ rũnene, o na rũĩ hinya mũno kũmakĩra.Ngĩkĩhũndũka ngĩikũrũka ngiuma kĩrĩma-inĩ, nakĩo kĩrĩma kĩu gĩgĩakana mwaki; nacio ihengere icio cierĩ cia kĩrĩkanĩro ndacinyitĩte na moko makwa merĩ.Na niĩ ngĩgĩcũthĩrĩria ngĩona atĩ nĩmwĩhĩtie mbere ya Jehova Ngai wanyu, mũgethondekera njaũ ya gũtwekio, na mũkagarũrũka o narua mũgatiga kũrũmĩrĩra njĩra ĩrĩa Jehova aamwathĩte mũthiage nayo.Hĩndĩ ĩo ngĩkĩnyita ihengere icio cierĩ cia mahiga, ngĩcinyuguta inyume moko makwa merĩ, ngĩciũraganga mũkĩĩyonagĩra na maitho manyu.Ngĩcoka ngĩĩgũithia thĩ mbere ya Jehova, matukũ mĩrongo ĩna, mũthenya o na ũtukũ, o ta ũrĩa ndekĩte rĩa mbere; na ndiigana kũrĩa irio, kana ngĩnyua maĩ, nĩ ũndũ wa mehia manyu mothe marĩa mwehĩtie mũgĩĩka maũndũ marĩa monagwo marĩ moru nĩ Jehova, mũkĩmũthirĩkia nĩguo arakare.Nĩ gũkorũo nĩndetigagĩra marakara, o marakara marĩa Jehova aacinĩtwo nĩmo, akamũrakarĩra akenda kũmũnina. No rĩrĩ, o na ihinda rĩu narĩo Jehova no aanjiguire.Ningĩ Jehova akĩrakarĩra Haruni mũno, akĩenda kũmũnina; o nake Haruni ngĩkĩmũhoera hĩndĩ o ro ĩo.Ngĩkĩoya rĩĩhia rĩu rĩanyu, narĩo nĩrĩo njaũ ĩo mwathondekete, ngĩmĩcina na mwaki, ngĩmĩhũranga, ngĩmĩmenderanga mũno, o nginya ĩgĩtuĩka ta rũkũngũ rũhinyu naruo rũkũngũ rũu ngĩrũikia karũũĩ-inĩ karĩa gaathereraga koimĩte kĩrĩma-inĩ.O na ningĩ mũgĩthirĩkĩria Jehova kũu Tabera, o na Masa, o na Kibirothuhataava, mũgĩtũma arakare.Ningĩ hĩndĩ ĩrĩa Jehova aamũrekirie muume Kadeshi-barinea amwĩrĩte ũũ: Atĩrĩrĩ, ambatai mũthiĩ mũkegwatĩre bũrũri ũrĩa ndĩmũheaga ũtuĩke wanyu; hĩndĩ ĩo mũgĩgĩũkĩrĩra Jehova Ngai wanyu mũkĩrega kũrũmĩrĩra watho wake, na mũtiigana kũmwĩtĩkia, kana mũigue uuge wake.Kuuma o mũthenya ũrĩa ndaambĩrĩirie kũmũmenya-rĩ, mũtũire o mũũkagĩrĩra Jehova mũkaamũrema.Na tondũ ũcio ngĩĩgũithia thĩ mbere ya Jehova matukũ mĩrongo ĩna macio ndegũithirie thĩ, mũthenya o na ũtakũ, nĩ gũkorũo Jehova nĩoigĩte atĩ nĩekũmũnina.Na niĩ ngĩkĩhoya Jehova, ngĩmwĩra atĩrĩ, Wee Mwathani Jehova, tiga kũnina andũ aya aku, o andũ aya aku kĩũmbe, arĩa ũkũũrĩte na hinya waku mũnene mũno, na ũkamaruta Misiri na ũndũ wa gwĩka maũndũ na guoko kwĩ hinya mũno.Ririkana ndungata ciaku Iburahimu, na Isaaka, na Jakubu; tiga kũrora ũrĩa ngoro cia andũ aya ciũmĩte, kana ũrore waganu wao, o na kana mehia mao;nĩ getha bũrũri ũrĩa watũrutire ndũkoige atĩrĩ, Tondũ Jehova nĩaaremirũo nĩ kũmakinyia bũrũri ũrĩa aamerũre, na ningĩ tondũ nĩamathũũrĩte-rĩ, nĩkĩo aamarutire gũkũ, akamoragĩre werũ-inĩ.No rĩrĩ, andũ aya nĩo andũ aku, o andũ aku kĩũmbe, na nĩo warutire Misiri na hinya waku mũnene mũno, o na ũndũ wa gwĩka maũndũ na guoko gũtambũrũkĩtio.Hĩndĩ ĩo Jehova agĩkĩnjĩra atĩrĩ, Wĩicũhĩrie ihengere igĩrĩ cia mahiga itariĩ ta iria cia mbere, ũcoke wambate gũkũ kũrĩ niĩ kĩrĩma-inĩ, ningĩ wĩthondekere ithandũkũ rĩa mbaũNa niĩ njoke nyandĩke igũrũ rĩa ihengere icio ciugo iria ciarĩ ihengere-inĩ cia mbere, o iria woragire, nawe ũcoke ũciĩkĩre ithandũkũ-inĩ rĩu thĩinĩ.Tondũ ũcio ngĩgĩthondeka ithandũkũ rĩa mũtĩ wa mũthemba ta mũgaa, ngĩgĩicũhia ihengere igĩrĩ cia mahiga ihaanaine na iria cia mbere, ngĩambata kĩrĩma-inĩ ’nyitĩte ihengere icio cierĩ na moko makwa.Jehova agĩkĩandĩka ihengere-inĩ icio maathani marĩa ikũmi, o ta ũrĩa maandĩkĩtwo hĩndĩ ya mbere, namo nĩmo Jehova aaririe ũhoro wamo na inyuĩ kĩrĩma-inĩ arĩ mwaki-inĩ thĩinĩ mũthenya ũrĩa mwagomanĩte; nake Jehova agĩci’nengera.Na niĩ ngĩgarũrũka, ngĩikũrũka kĩrĩma, ngĩĩkĩra ihengere icio ithandũkũ-inĩ rĩrĩa ndathondekete, o ta ũrĩa Jehova aanjathire; naho hau nĩho irĩ.(Na rĩrĩ, ciana cia Isiraeli ciagwata rũgendo ciumĩte ithima-inĩ cia ciana cia Jaakani igĩkinya Mosera-rĩ, Haruni agĩgĩkuĩra kuo, na agĩthikwo o ro kuo nake Eleazaru, mũrũwe, agĩtuĩka mũruti wĩra wa gũthĩnjĩra Ngai ithenya rĩake.Ningĩ cioima hau ciagwatire rũgendo, igĩkinya Gudugoda; ningĩ cioima kũu Gudugoda, igĩkinya Jotibatha, bũrũri wĩ twanda tũingĩ twĩ maĩ.Hĩndĩ ĩo nĩguo Jehova aakĩamũrire mũhĩrĩga wa Lawii, ũkuuage ithandũkũ rĩa kĩrĩkanĩro kĩa Jehova, na ũrũgamage mbere ya Jehova ũmũtungatĩre, na ũrathimanage na rĩĩtwa rĩake o na ũmũthĩ.Tondũ ũcio Lawii ndarĩ gĩcunjĩ kĩa bũrũri, kana igai, harĩ ariũ a ithe; Jehova nĩwe ũtuĩkĩte igai rĩake, o ta ũrĩa Jehova Ngai waku aamwĩrire.)Na niĩ ndaikarire kũu kĩrĩma-inĩ matukũ mĩrongo ĩna, mũthenya na ũtukũ, o ta hĩndĩ ya mbere; ningĩ o na hĩndĩ ĩo Jehova nĩaanjiguire; nake Jehova agĩgĩtiga kwenda kũmũnina.Ningĩ Jehova akĩnjĩra atĩrĩ, Ũkĩra ũgwate rũgendo ũtongorie andũ, matonye bũrũri ũcio mawĩgwatĩre ũtuĩke wao, o ũcio nderĩire maithe mao na mwĩhĩtwa atĩ nĩngamahe.Na rĩrĩ, Isiraeli, rĩu, ũndũ ũrĩa Jehova Ngai waku abatairio nĩguo harĩ wee-rĩ, nĩ ũrĩkũ, tiga o wĩtigagĩre Jehova Ngai waku, na ũthiage na njĩra ciake ciothe, na ũmwendage, na ũtungatagĩre Jehova Ngai waku na ngoro yaku yothe, o na muoyo waku wothe,na ũmenyagĩrĩre maathani ma Jehova, o na irĩra cia watho wake wa kũrũmĩrĩrũo, marĩa ngũgũtaara namo ngĩgwatha ũmũthĩ, nĩguo wonage wega?Atĩrĩrĩ, Jehova Ngai waku nĩwe mwene igũrũ, o na igũrũ rĩrĩa rĩrĩ kũraya kũu matu-inĩ, o na thĩ, o na indo ciothe iria irĩ kuo.No rĩrĩ, Jehova aarũmanĩrĩire na mathoguo nĩ ũndũ wa ũrĩa aamendete, agĩgĩthura rũciaro rũrĩa rũgoka thutha wao nĩguo arũende gũkĩra ndũrĩrĩ iria ingĩ ciothe, naruo nĩruo inyuĩ, o ta ũũ gũtariĩ ũmũthĩ.Tondũ ũcio wĩruithiei gĩkonde kĩa ngoro cianyu, mũtige gũtũũra mũremete.Nĩ gũkorũo Jehova Ngai wanyu, nĩwe Ngai ũrĩa ũkĩrĩte ngai iria ingĩ ciothe, na nĩwe Mwathani wa aathani, o Mũrungu ũrĩa mũnene, na ũrĩa wĩ hinya mũno, na wa kũmakania, ũrĩa ũtathuranagia gĩthiithi kĩa ũrĩa mũndũ atariĩ, na ũrĩa ũtangĩhakĩka.Ciana cia ngoriai, o na atumia a ndigwa, nĩwe ũmonagĩra kĩhooto cira-inĩ wao; o nake mũndũ wa kũngĩ nĩamwendaga, o na akaamũhe irio, o na nguo.Tondũ ũcio o na inyuĩ endagai andũ a kũngĩ; nĩ ũndũ o na inyuĩ nĩmwatũire bũrũri wa Misiri mũrĩ andũ a kũngĩ.Wĩtigagĩre Jehova Ngai waku, na ũmũtungatagĩre, na wĩgwatanagie nake, na ũkĩĩhĩta ũgwetage rĩĩtwa rĩake.Ũcio nowe ũrĩgoocaga, na nĩwe Ngai waku ũrĩa wekire maũndũ macio manene ma kũgegania marĩa meyoneirũo nĩ maitho maku.Mathoguo maaikũrũkire magĩthiĩ Misiri marĩ andũ mĩrongo mũgwanja; na rĩu Jehova Ngai waku nĩagũtuĩte o ta njata cia igũrũ nĩ ũndũ wa ũrĩa ũingĩhĩte.Tondũ ũcio endaga Jehova Ngai waku, na ũmenyagĩrĩre maũndũ marĩa agwathĩte ma irĩra cia watho wake wa kũrũmĩrĩrũo, na matuĩro make ma cira, o na maathani make, hĩndĩ ciothe.Na tondũ ũcio wĩciriei wega mũthenya o ro ũyũ wa ũmũthĩ maũndũ marĩa aaneka; nĩ gũkorũo ti kwaria ngwaria na ciana cianyu iria itamamenyete, na iria itaigana kuona maũndũ marĩa Jehova Ngai wanyu ekire ma kũherithania, na ũrĩa ũnene wake ũtariĩ, na ũrĩa guoko gwake kwarĩ na hinya, o na maũndũ marĩa ekire na guoko gwake gũtambũrũkĩtio,o na ciama iria aaringaga, na mawĩra marĩa aarutaga, o maũndũ marĩa ekire kũu Misiri, agĩĩka Firauni, mũthũmaki wa Misiri, o na bũrũri wake wothena maũndũ marĩa ekire mbũtũ ya ita ya Misiri, na mbarathi ciayo, na ngari ciayo, o na ũrĩa aatũmire maĩ ma Iria Itune mamĩkorerere na kĩguũ rĩrĩa yamũrũmĩrĩire inyuĩ na ihenya, o na ũrĩa Jehova atũmĩte ĩtũũre ĩninĩtwo o na ũmũthĩ;na ũrĩa aamwĩkire inyuĩ werũ-inĩ, o nginya mũgĩkinya kũndũ gũkũ;o na ũrĩa ekire Dathani na Abiramu, ariũ a Eliabu, mũrũ wa Reubeni, rĩrĩa thĩ yaathamirie kanua kayo, ĩkĩmameria makĩũrĩra, marĩ na andũ othe a nyũmba ciao, na hema ciao, o na kĩrĩa gĩothe kĩarĩ muoyo kĩarũmanĩrĩire nao, Aisiraeli othe marĩ ho makĩĩonagĩrano rĩrĩ, maitho manyu nĩmeoneire mawĩra macio mothe manene ma Jehova, o macio aaneka.Tondũ ũcio menyagĩrĩrai mawatho mothe marĩa ngũmwatha ũmũthĩ, nĩ getha mũgĩage na hinya, na nĩguo mũhote gũthiĩ mũtonye bũrũri ũcio mũwĩgwatĩre ũtuĩke wanyu o ũcio mũkũringa mũkawĩgwatĩre;na nĩ getha mũkaingĩhagia matukũ manyu mwĩ bũrũri ũcio Jehova erĩire maithe manyu na mwĩhĩtwa atĩ nĩakamahe o ene, o na rũciaro rũao, naguo nĩ bũrũri wĩ bũthi wa iria, o na ũũkĩ.Nĩ gũkorũo bũrũri ũcio mũgũthiĩ kwĩgwatĩra ũtuĩke wanyu, ndũtariĩ ta bũrũri wa Misiri, kũrĩa mwoimire, na kũrĩa wahandaga mbeũ ciaku, ũgaciunithagĩria maĩ na magũrũ maku, o ta ũrĩa mũgũnda wa mboga wĩkagwo;no rĩrĩ, bũrũri ũrĩa mũkũringa mũkegwatĩre ũtuĩke wanyu-rĩ, nĩ bũrũri wĩ irĩma na cianda, naguo ũnyuaga maĩ ma mbura ya igũrũ;na nĩ bũrũri ũmenyagĩrĩrũo nĩ Jehova Ngai waku; namo maitho ma Jehova Ngai waku maikaraga maũcũthĩrĩirie hingo ciothe, kuuma o kĩambĩrĩria-inĩ kĩa mwaka o nginya mũthia-inĩ waguo.Na nĩgũgakinya atĩrĩ, atĩ mũngĩrũmia na kĩyo mũno maathani makwa marĩa ngũmwatha ũmũthĩ, mwendage Jehova Ngai wanyu, na mũmũtungatagĩre na ngoro yanyu yothe, o na muoyo wanyu wothe-rĩ,nĩndĩrĩmũheaga mbura, nĩguo yurage bũrũri wanyu kĩmera kĩayo gĩakinya, o mbura ya mũringo o na ya gũkũria irio, nĩ getha ũhotage gũcokereria irio ciaku ũgaciita makũmbĩ, o na ndibei yaku, o na maguta maku.Na niĩ nĩngatũma mawerũ maku magĩe na nyeki ya kũrĩagwo nĩ ũhiũ waku nawe nĩũrĩrĩaga ũkahũna.Wĩmenyagĩrĩrei mũno ngoro cianyu itikanaheneke, mũgarũrũke, mũtungatĩre ngai ingĩ, o na mũcituragĩrie ndu mũcihoe;na tondũ ũcio Jehova acinwo nĩ marakara nĩ ũndũ wanyu, nake ahinge matu marĩa mairũ gũtigacoke kũgĩa mbura, o nayo thĩ yage gũcoka gũciara maciaro mayo; na inyuĩ mũthire o narua, mwehere bũrũri ũcio mwega Jehova amũheaga.Tondũ ũcio mohoro macio makwa-rĩ, maigagei ngoro-inĩ cianyu, o na maroho-inĩ manyu; na mũmohagĩrĩre moko-inĩ manyu nĩguo matuĩkage kĩmenyithia marĩ ho, o na mũmekagĩre mathiithi manyu nĩguo matuĩkage kĩririkania gĩĩkĩrĩtwo gatagatĩ-inĩ ka maitho manyu.Na mũmarutage ciana cianyu, na mwaragie ũhoro wamo hĩndĩ ĩrĩa ũikarĩte nyũmba yaku thĩinĩ, na hĩndĩ ĩrĩa ũgũthiĩ na njĩra, na hĩndĩ ĩrĩa ũkomete, o na rĩrĩa ũũkĩrĩte.Ningĩ ũmaandĩkage hingĩro-inĩ cia nyũmba yaku, na ihingo-inĩ ciaku;nĩ getha matukũ maku, o na matukũ ma ciana ciaku, makaingĩhio hĩndĩ ĩrĩa mũgatũũra bũrũri ũcio Jehova erĩire mathoguo na mwĩhĩtwa, o ihinda rĩrĩa rĩothe igũrũ matu-inĩ rĩgũtũũra rĩrĩ igũrũ rĩa gũkũ thĩ.Nĩ gũkorũo mũngĩtũũra mũrũmĩtie na kĩyo maathani marĩa ndĩramũtaara namo, ngĩmwatha mũmekage; na mwendage Jehova Ngai wanyu, o na mũthiage na njĩra ciake ciothe, na mũikarage mwĩgwatanĩtie nake-rĩ,Jehova nĩakamũingatĩra ndũrĩrĩ ici ciothe ciehere mbere yanyu, na mwĩgwatĩre kũndũ kwa ndũrĩrĩ nene, na irĩ hinya, kũrĩ inyuĩ.Kũndũ guothe kũrĩa mũgakinya na ikinya rĩa magũrũ manyu-rĩ, nĩgũgatuĩka kwanyu; nayo mĩhaka yanyu ĩkahakanwo kuuma o werũ-inĩ nginya o Lebanoni; o na kuuma rũũĩ, o rũũĩ rũrĩa rũĩtagwo Farati, nginya o iria-inĩ rĩa mwena wa ithũĩro.Hatikagĩa mũndũ o na ũrĩkũ ũkahota kũmwĩtiiria; Jehova Ngai wanyu nĩagatũma mwĩtigĩrũo nĩ andũ a bũrũri wothe ũrĩa mũgakinya, na mamakagio nĩ inyuĩ o ta ũrĩa amwĩrĩire.Atĩrĩrĩ, mũthenya ũyũ wa ũmũthĩ-rĩ, nĩ kũhe ngũmũhe ũhoro wa kĩrathimo, o na wa kĩrumi;kĩrathimo-rĩ, mũrĩrathimagwo hĩndĩ ĩrĩa mũiguĩte maathani ma Jehova, Ngai wanyu, o marĩa ngũmũtaara namo ngĩmwatha ũmũthĩ;nakĩo kĩrumi-rĩ, mũrĩrumagwo hĩndĩ ĩrĩa mwarega kũigua maathani ma Jehova Ngai wanyu, mũgatiga gũthiĩ na njĩra ĩrĩa ngũmwĩra ũmũthĩ mũthiage nayo, mũkarũmĩrĩra ngai ingĩ iria mũtoĩ ũhoro wacio.Na nĩgũgakinya atĩrĩ, atĩ hĩndĩ ĩrĩa Jehova Ngai waku agagũtwara agũkinyie bũrũri ũrĩa ũgũthiĩ kwĩgwatĩra ũtuĩke waku-rĩ, nĩũkaheanĩra ũhoro wa kĩrathimo kĩu kĩrĩma-inĩ kĩa Gerizimu, o nakĩo kĩrumi ũheanĩte ũhoro wakĩo kĩrĩma-inĩ kĩa Ebali.Nacio irĩma icio-rĩ, githĩ itirĩ o kũu mũrĩmo ũrĩa wa Jorodani, mũkĩra ũrĩa ũngĩ wa njĩra ĩrĩa ĩrorete ithũĩro, bũrũri wa Akanaani arĩa matũũraga kũu Araba, kũrĩa kũng’etheire Giligali, gũkuhĩ na mĩgandi ya More?Nĩ gũkorũo nĩmũkũringa Jorodani, mũthiĩ mũtonye bũrũri ũrĩa mũheetwo nĩ Jehova Ngai wanyu, na nĩmũkũwĩgwatĩra ũtuĩke wanyu, mũtũũre guo.Na rĩrĩ, menyagĩrĩrai irĩra cia watho wa kũrũmĩrĩrũo, o na matuĩro ma cira, marĩa ngũmũhe ũhoro wamo ũmũthĩ.Ici nĩcio irĩra cia watho wa kũrũmĩrĩrũo, o na matuĩro ma cira, marĩa mũrĩmenyagĩrĩra mũmekage mwĩ bũrũri ũrĩa Jehova, Ngai wa maithe manyu, amũheete mũwĩgwatĩre ũtuĩke wanyu, matukũ mothe marĩa mũgũtũũra gũkũ thĩ.No mũhaka mũkaananga kũndũ guothe kũrĩa ndũrĩrĩ iria mũkegwatĩra bũrũri wacio itungatagĩra ngai ciacio igĩcihoya, o na kũngĩtuĩka nĩ irĩma-inĩ iria ndaya mĩno, kana ithũngũri-inĩ, kana mũtĩ-inĩ ũrĩa wothe mũruru;o nacio igongona ciacio mũciunange mũcigũithie thĩ, nacio itugĩ ciacio cia kũhoyũo mũciunange tũcunjĩ, o namo Maashera ma cio mũmacine na mwaki, ningĩ mĩhianano ya gwacũhio ya ngai ciacio mũmĩtemenge ĩgũe o namo marĩĩtwa ma cio mũmahuure mehere kũndũ kũu.Na mũtikanahoe Jehova Ngai wanyu ũguo.No rĩrĩ, handũ harĩa Jehova Ngai wanyu agathura thĩinĩ wa mĩhĩrĩga yanyu yothe, atĩ nĩguo haamũrĩrũo rĩĩtwa rĩake, naguo ũguo nĩ ta kuuga handũ harĩa agaikaraga-rĩ, hau nĩho mũrĩũnganaga, na noho mũrĩthiaga;ningĩ noho mũrĩtwaraga indo cianyu iria mũrĩrutaga cia mahaki ma njino, na magongona marĩa mangĩ manyu, na gĩcunjĩ kĩanyu gĩa ikũmi, na indo cianyu cia magongona ma kũiyũkio na igũrũ na moko manyu, na indo iria mũrĩrutaga cia mĩĩhĩtwa yanyu, o na indo iria mũrĩrutaga na kwĩendera, o na marigithathi ma ndũru cianyu cia ng’ombe, na cia mbũri.Naho handũ hau nĩho mũrĩrĩagĩra indo iria irĩagĩrũo mbere ya Jehova Ngai wanyu, inyuĩ inyuene o na andũ a nyũmba cianyu, mũkenagĩre maũndũ mothe marĩa mwĩkaga na moko manyu, o marĩa Jehova Ngai wanyu amũrathimĩire.Na rĩrĩ, mũtikaneke maũndũ mothe marĩa tũreka twĩ gũkũ ũmũthĩ, atĩ andũ othe, mũndũ o mũndũ, eke o ta ũrĩa we mwene ekuona kwagĩrĩire,nĩ ũndũ mũtirĩ mũrakinya ũhurũko-inĩ ũrĩa Jehova Ngai wanyu amũheaga kana mũkagwata igai rĩanyu.No rĩrĩ, hĩndĩ ĩrĩa mũkaringa Jorodani, na mũtũũre bũrũri ũrĩa Jehova Ngai wanyu egũtũma mũũgae, na amũhe thayũ, ita cia thũ cianyu iria imũrigicĩirie mĩena yothe ithire, na mũkorũo mũtũũrĩte o wega, mũtarĩ na ũndũ o na ũmwe wa ũgwati,nĩgũgakinya atĩrĩ, atĩ handũ harĩa Jehova Ngai wanyu agathura haamũrũo ha gũtũũria rĩĩtwa rĩake, hau nĩho mũgatwaraga indo ciothe iria ngũmwatha mũtwarage; nacio nĩcio mahaki manyu ma njino, na magongona manyu, na gĩcunjĩ kĩanyu gĩa ikũmi, na indo cianyu iria mũkarutaga cia magongona ma kũiyũkio na igũrũ na moko manyu, o na indo ciothe iria mũkarutaga cia mĩĩhĩtwa ĩrĩa mwĩhĩtĩte he Jehova;na mũkenage mwĩ mbere ya Jehova Ngai wanyu, inyuĩ ene, na ariũ anyu, na airĩtu anyu, na ndungata cianyu cia arũme o na cia airĩtu, na Mũlawii ũrĩa ũtũũraga kwanyu mũciĩ, nĩ ũndũ wa ũrĩa ataagwatire gĩcunjĩ gĩa gĩthaka kana igai hamwe na inyuĩ.Wĩmenyerere ndũkanarutĩre mahaki maku ma njino o handũ harĩa ũrĩkinyĩra;no rĩrĩ, nĩũkarutagĩra indo ciaku cia mahaki ma njino o handũ harĩa Jehova agathura mũhĩrĩga-inĩ ũmwe wa mĩhĩrĩga yanyu; na hau nĩho ũgekagĩra maũndũ marĩa ngwathĩte.No rĩrĩ, o na kũngĩtuĩka nĩ ũguo, ngoro yaku ĩngĩĩrirĩria nyama, wahota gũthĩnjĩra nyamũ ciaku matũũra-inĩ maku mothe, na ũrĩĩre nyama ciacio kuo, o ta ũrĩa kĩrathimo gĩtariĩ kĩrĩa Jehova Ngai waku akũrathimĩte; nao andũ arĩa me na thahu, o na arĩa matarĩ thahu, maahota kũrĩa nyama icio, o ta ũrĩa mangĩrĩa nyama cia thwariga, kana cia thiya.Ũndũ mũtageka-rĩ, no kũrĩa thakame yacio; nĩ gũita mũrĩmĩitaga thĩ, o ta ũrĩa maĩ maitagwo.No rĩrĩ, gĩcunjĩ gĩa ikũmi kĩa irio ciaku kĩrĩa kĩamũrĩirũo Jehova ndũkanakĩrĩĩre gwaku mũciĩ, kana gĩcunjĩ kĩu kĩa ndibei yaku, kana kĩa maguta maku, ningĩ ndũkanarĩĩre kuo marigithathi ma ndũru ciaku cia ng’ombe, na cia mbũri, kana indo iria ũrĩrutaga cia mĩĩhĩtwa yaku ĩrĩa wĩhĩtĩte, kana indo ciaku cia magongona iria ũrĩrutaga na kwĩendera, kana indo iria ũrĩrutaga cia magongona ma kũiyũkio na igũrũ na moko maku;indo icio-rĩ, ũrĩcirĩagĩra mbere ya Jehova Ngai waku, o handũ harĩa Jehova Ngai waku agathura, wee mwene, na ariũ aku, na airĩtu aku, na ndungata yaku ya mũndũ mũrũme, na ndungata yaku ya mũirĩtu, o na Mũlawii ũrĩa ũrĩ gwaku mũciĩ; na ũkenagĩre mbere ya Jehova Ngai waku maũndũ-inĩ mothe marĩa wĩkaga na moko maku.Ningĩ wĩmenyagĩrĩre ndũkanarekererie Mũlawii ta ũmũteete hĩndĩ ĩrĩa yothe ũgũtũũra bũrũri ũcio wanyu.Na rĩrĩ, hĩndĩ ĩrĩa Jehova Ngai waku agakũneneheria mĩhaka ya bũrũri waku, o ta ũrĩa aakwĩrire atĩ nĩageka, nawe ũkiuge atĩrĩ, Nĩngũrĩa nyama, tondũ ngoro yaku nĩyendete kũmĩrĩa-rĩ, wahota kũrĩa nyama o ta ũrĩa ngoro yaku ĩkũigua ĩkĩenda.Na rĩrĩ, ũngĩkona handũ harĩa Jehova Ngai waku athurĩte haamũrĩrũo rĩĩtwa rĩake hakũraihĩrĩire-rĩ, nĩũgathĩnja nyamũ iria ũkwenda cia rũũru rũaku rũa ng’ombe, kana rũa mbũri ciaku, iria ũheetwo nĩ Jehova, o ta ũrĩa ngwathĩte, na ũcirĩĩre o kũu gwaku mũciĩ, o ta ũrĩa ngoro yaku ĩkũigua ĩkĩenda.Nyamũ icio-rĩ, nĩũgacirĩa o ta ũrĩa nyama cia thwariga na cia thiya irĩagwo; nao andũ arĩa me na thahu, na arĩa matarĩ na thahu, maahota kũrĩa nyama icio ithĩnjĩtwo, o ũndũ ũmwe.Ũndũ ũkũmenyerera-rĩ, no atĩ ndũkanarĩe thakame yacio; nĩ gũkorũo thakame nĩyo nyene muoyo; tigaga kũrĩanĩria muoyo hamwe na nyama.Ndũkanamĩrĩe; mĩitage thĩ, o ta ũrĩa maĩ maitagwo.Ndũkanamĩrĩe, nĩ getha ũkonaga wega, wee mwene, o na ciana ciaku iria igoka thutha waku, hĩndĩ ĩrĩa mũgakorũo mwĩkĩte maũndũ marĩa monagwo maagĩrĩire nĩ Jehova.No rĩrĩ, indo ciaku iria nyamũre, o na iria ciamũrĩirũo Jehova na ũndũ wa mĩĩhĩtwa, nĩũgacioya, ũthiĩ nacio handũ harĩa Jehova agathura,ũkĩrutĩre mahaki maku ma njino ho, nayo thakame yacio o na nyama yacio, ũcirutanĩrie hamwe kĩgongona-inĩ kĩa Jehova Ngai waku; ningĩ thakame ya magongona marĩa mangĩ ĩitwo o kũu igũrũ rĩa kĩgongona kĩa Jehova Ngai waku; nawe ũrĩe nyama ciamoWĩmenyagĩrĩre na ũiguage mohoro marĩa mothe ngũgwatha, nĩguo ũkonaga wega tene na tene, wee mwene, o na ciana ciaku iria igoka thutha waku, hĩndĩ ĩrĩa mũgakorũo mwĩkĩte maũndũ marĩa monagwo marĩ mega na maagĩrĩire nĩ Jehova Ngai waku.Hĩndĩ ĩrĩa Jehova Ngai waku akanina, eherie mbere yaku, ndũrĩrĩ ciothe iria ũgũthiĩ kwĩgwatĩra mabũrũri ma cio matuĩke maku, nawe ũkorũo ũmegwatĩire, na ũkamatũũra-rĩ,nĩũkemenyagĩrĩra ndũkanahenererio nĩcio, ũrũmĩrĩre mĩtugo yacio, ciarĩkia kũninwo ciehere mbere yaku; na ndũkanatuĩrie ũhoro wa ngai ciacio, uuge atĩrĩ, Ĩ ndũrĩrĩ ici itungatagĩra ngai ciacio na njĩra ĩrĩkũ igĩcihoya? Niĩ o na niĩ ngwĩka o ta ũguo ciĩkaga.Wee-rĩ, ndũkanahoe Jehova Ngai waku ũguo; nĩ gũkorũo ndũrĩrĩ icio itũire ciĩkaga ngai ciacio maũndũ mothe marĩa marĩ thahu mathũũrĩtwo nĩ Jehova; tondũ o nao ariũ a cio, o na airĩtu a cio, nĩimacinagĩra ngai icio ciacio na mwaki.Ũndũ o wothe ũrĩa ngwathĩte wĩkage-rĩ, noguo ũrĩmenyagĩrĩra ũwĩkage, na ndũkanawongerere, kana ũũnyihanyihie.Kũngĩkoneka mũnabii kana mũroti wa iroto thĩinĩ wanyu, nake arathe ũhoro kana aringe kĩama,naguo ũhoro ũcio arathĩte woneke, kana kĩama kĩu aringĩte gĩĩkĩke, agĩcoke akwĩre atĩrĩ, Nĩtũthiĩ tũrũmĩrĩre ngai ingĩ tũcitungatĩre, o iria wee ũtamenyete ũhoro wacio,ndũkanathikĩrĩrie ndeto cia mũnabii ũcio, kana cia mũroti ũcio wa iroto; nĩ gũkorũo Jehova Ngai waku, nĩ kũgeria aramũgeria amenye kana nĩmwendaga Jehova Ngai wanyu na ngoro cianyu ciothe, o na mĩoyo yanyu yothe.Inyuĩ-rĩ, rũmagĩrĩrai o Jehova Ngai wanyu, na mumwĩtigagĩre, na mũmenyagĩrĩre maathani make, mũiguage uuge wake, na mũmũtungatagĩre, na mwĩgwatanie nake.Nake mũnabii ũcio, kana mũroti ũcio wa iroto, nĩakoragwo; nĩ gũkorũo nĩaarĩtie ndeto cia kũhenereria andũ mareme Jehova Ngai wanyu, ũrĩa wamũrutire bũrũri wa Misiri, na agĩgũkũũra uume nyũmba ya ũkombo; nĩguo ũgucĩrĩrio, ũhũgũrũo, nĩ getha ũtige gũthiĩ na njĩra ĩrĩa Jehova Ngai waku aagwathire ũthiagĩre. Ũguo nĩguo ũrĩeheragia ũũru ũrĩa wĩ thĩinĩ waku.Atĩrĩrĩ, mũrũ wa nyũkwa cono, kana mũrũguo, kana mwarĩguo, kana mũtumia waku ũrĩa wendete mũno, o na kana mũrataguo ũrĩa muumĩranĩtie ngoro nake, angĩkũhenereria na hitho akwĩre atĩrĩ, Nĩtũthiĩ tũgatungatĩre ngai ingĩ tũcihoe, o iria ũtamenyete ũhoro wacio, wee mwene, kana mathoguo,o ngai cia ndũrĩrĩ iria ikũrigicĩirie, o na ingĩtuĩka nĩigũkuhĩhĩirie kana igakũraihĩrĩria kuuma gĩturi kĩmwe gĩa thĩ o nginya kĩrĩa kĩngĩ kĩayo-rĩ,ndũkanetĩkĩre ũhoro ũcio wake, kana ũmũthikĩrĩrie, o na kana riitho rĩaku rĩmũiguĩre tha, kana ũmũcaĩre, kana ũmũhithĩrĩre;no rĩrĩ, ndũrĩ hingo ũtakamũũraga; guoko gwaku nĩkuo gũkamwambia mũtĩ kũmũũrage, na thutha wa ũguo acokererũo nĩ moko ma andũ acio angĩ othe.Ũkĩmũhũre na mahiga nyuguto, nĩguo akue, nĩ gũkorũo nĩageretie gũkũgucĩrĩria ũtigane na Jehova Ngai waku, ũrĩa wakũrutire bũrũri wa Misiri, uume nyũmba ya ũkombo.Nao Aisiraeli othe nĩmakaigua ũhoro ũcio, magĩĩtigĩre, na maticoke gwĩka ũndũ wa waganu ta ũcio thĩinĩ wanyu o na rĩ.Ningĩ ũngĩkaigua ũhoro ũkĩheanwo ũkoniĩ itũũra rĩmwe rĩa matũũra maku marĩa Jehova Ngai waku akũheaga ũtũũre kuo, gũkĩĩranwo atĩrĩ,Andũ amwe aaganu mũno nĩmoimĩte thĩinĩ wanyu, nao makagucĩrĩria andũ a itũũra rĩu rĩao, makamera atĩrĩ, Nĩtũthiĩi tũgatungatĩre ngai ingĩ, iria inyuĩ mũtaamenyete ũhoro wacio;ũhoro ũcio nĩũgakĩũtuĩria o na ũũthuthurie, na ũũrĩrĩrie na kĩyo na rĩrĩ, ũngĩgatuĩka nĩ wa ma, o ma, na gũkorũo nĩkũruĩrĩirũo atĩ ũndũ wĩ thahu mũno ũguo nĩwĩkagwo thĩinĩ wanyu-rĩ,ndũrĩ hingo ũtagakĩhũra andũ a itũũra rĩu na hiũ cia njora, ũnine itũũra rĩu o kũrĩnina biũ, hamwe na indo ciothe iria irĩ kuo, o na ng’ombe iria irĩ kuo ũcinine na hiũ cia njora.Nacio indo ciothe iria itahĩtwo kuo ũcicokererie njĩra-inĩ yarĩo gatagatĩ; narĩo itũũra rĩu rĩo rĩene, na indo icio ciothe itahĩtwo kuo, ũciamũrĩre Jehova Ngai waku, ũmũcinĩre; narĩo itũũra rĩu rĩtũũre rĩtuĩtwo kĩhumbu kĩa mũhu tene na tene, na rĩtikanacoke gwakwo.Na rĩrĩ, gũtirĩ kĩndũ o na kĩmwe kĩa indo icio ciamũrĩtwo cia kũninwo ũkagwatania guoko gwaku nakĩo, nĩ getha Jehova agarũrũke atige gũcinwo nĩ marakara manene, no acoke gũkũiguĩra tha, o na agwĩke maũndũ ma ũtugi, o na akũingĩhie, o ta ũrĩa erĩire mathoguo na mwĩhĩtwa atĩ nĩageka,hĩndĩ ĩrĩa ũgakorũo ũiguĩte uuge wa Jehova Ngai waku, na ũkorũo ũmenyereire maathani make mothe marĩa ngũgwatha ũmũthĩ, wĩkage maũndũ marĩa monagwo maagĩrĩire nĩ Jehova Ngai waku.Inyuĩ nĩ inyuĩ ciana cia Jehova Ngai wanyu; mũtikanetemenge mĩĩrĩ yanyu, kana mwĩtue ihara gatagatĩ-inĩ ka maitho manyu, nĩ ũndũ wa mũndũ mũkuũ.Nĩ ũndũ wee nĩwe rũrĩrĩ rũamũrĩirũo Jehova Ngai waku, nake Jehova agũthurĩte ũtuĩke rũrĩrĩ rũĩ bata rũamũrĩirũo we mwene, gũkĩra ndũrĩrĩ iria ingĩ ciothe itũũraga gũkũ thĩ.Ndũkanarĩe kĩndũ o na kĩ kĩĩ mũgiro.Nyamũ iria mũrĩrĩaga nĩcio ici: nĩ mĩthemba ya ng’ombe, o na ng’ondu, o na mbũri,na thwariga, na thiya, na thwara, na mbũri ya werũ, na ndoo, na ngondi, na thiya ya irĩma-inĩ.Ningĩ thĩinĩ wa nyamũ ciothe-rĩ, nyamũ ĩrĩa yothe ĩrekanĩtie mahũngũ mayo, na ĩkagĩa na mahũngũ maatũkanĩte, na ĩgacokia ithagumia, ĩo nĩyo mũrĩrĩaga.No rĩrĩ, thĩinĩ wa iria icokagia ithagumia, kana iria irĩ na mahũngũ maatũkanĩte, mũtiagĩrĩirũo nĩ kũrĩa ngamĩra, na mbũkũ, o na ikami, nĩ ũndũ icio nĩicokagia ithagumia, no rĩrĩ, itirekanĩtie mahũngũ ma cio; icio irĩ mũgiro harĩ inyuĩ;o na ngũrũe, nĩ ũndũ o na yatuĩka nĩĩrekanĩtie mahũngũ mayo, ndĩcokagia ithagumia; ti-itherũ nyamũ ĩo ĩrĩ mũgiro harĩ inyuĩ; mũtikanarĩe nyama cia nyamũ icio, kana mũhutie ciimba ciacio.Naho ha ũhoro wa nyamũ iria irĩ maĩ-inĩ thĩinĩ-rĩ, iria mũrĩrĩaga nĩ iria ciothe irĩ na mathagu manyitaine, hamwe na tũnyamũ tũrĩa tũtariĩ ta ngaracũ twĩ mwĩrĩ wacio;nacio iria ciothe itarĩ na mathagu manyitaine, o na tũnyamũ tũu tũtariĩ ta ngaracũ, mũtikanacirĩe; icio irĩ mũgiro harĩ inyuĩ.Naho ha ũhoro wa nyamũ ciothe iria ithiaga na mathagu rĩera-inĩ-rĩ, mwahota kũrĩa iria ciothe itarĩ mũgiro.No rĩrĩ, thĩinĩ wacio-rĩ, iria mũtarĩrĩaga nĩ ici; nĩ thũmbaina, na ndiyũ, na gĩthũya-meru,na karũĩgĩ-ka-nyoni, na rũĩgĩ, na karũgũrũ o ta ũrĩa kĩruka gĩako gĩtariĩ;o na mahuru, o ta ũrĩa kĩruka kĩamo gĩtariĩ,na nyaga, na kĩhigoigũ, na gĩthima-mbũri, na hũngũ o ta ũrĩa kĩruka kĩayo gĩtariĩ;na ngoru, na ndundu, o na gathambĩri;na gakuua-ũrogi, na nderi, na cua;na cũcũ-wa-njoka, na karogi-ngunũ o ta ũrĩa kĩruka gĩako gĩtariĩ, na hudihuda, o na rũhuhu.Ningĩ tũnyamũ tuothe tũrĩa tũtambaga thĩ twĩ mathagu, twĩ mũgiro harĩ inyuĩ; tũtikanarĩo.No rĩrĩ, nyamũ ciothe iria irĩ na mathagu, itarĩ mũgiro, mwahota gũcirĩa.Mũtikanarĩe nyamũ o na ĩrĩkũ ĩrĩa ĩyũragĩte; no mwahota kũmĩhe mũndũ wa kũngĩ ũrĩa ũrĩ kwanyu mũciĩ, nĩguo amĩrĩe, kana ũmĩenderie mũrũrĩrĩ; nĩ gũkorũo wee wĩ rũrĩrĩ rũtheru rũamũrĩirũo Jehova Ngai waku. Ningĩ ndũkanaruge kori na iria rĩa nyina.No mũhaka ũrutage gĩcunjĩ gĩa ikũmi kĩa uumithio wothe wa irio iria ihandĩtwo mũgũnda waku mwaka o mwaka.Na rĩrĩ, nĩũkarĩagĩra gĩcunjĩ kĩu gĩa ikũmi mbere ya Jehova Ngai waku, o handũ harĩa agathura nĩguo ahaamũrithĩrie rĩĩtwa rĩake rĩikarage ho, o gĩcunjĩ gĩa ikũmi kĩa ngano yaku, na kĩa ndibei yaku, na kĩa maguta maku, o na marigithathi ma ndũru ciaku cia ng’ombe, o na cia mbũri; nĩ getha mwĩrute gwĩtigĩra Jehova Ngai waku hĩndĩ ciothe.Nawe-rĩ, hĩndĩ ĩrĩa Jehova Ngai waku agakorũo akũrathimĩte, no hihi wone atĩ njĩra nĩĩgũkũraihĩra, na ĩgatũma ũremwo nĩ gũkuua gĩcunjĩ gĩaku gĩa ikũmi ũgĩtware, nĩ ũndũ wa ũrĩa handũ hau Jehova Ngai waku agathura ha kũiga rĩĩtwa rĩake hagakũraihĩrĩra-rĩ,nĩũgagĩkũũrania na mbia, nacio mbia icio ũciohe ũcikuue na guoko, ũthiĩ o handũ harĩa Jehova Ngai waku agathura,ũgũre nacio kĩrĩa gĩothe ũkeyendera na ngoro yaku, o na gwatuĩka nĩ ndegwa, kana ndũrũme, kana ndibei, o na kana mbinyũ, kana o kĩndũ kĩrĩa gĩothe ngoro yaku ĩkwenda; nawe ũgĩkĩrĩĩre o kũu mbere ya Jehova Ngai waku, ũgĩĩkenagĩra wee mwene, o na andũ othe a nyũmba yaku;o nake Mũlawii ũrĩa wĩ gwaku mũciĩ, ndũkanamũrekererie ta ũmũteete; nĩ gũkorũo ndarĩ gĩcunjĩ gĩa gĩthaka kana igai agwatĩte hamwe nawe.Na rĩrĩ, o mĩaka ĩtatũ ĩtatũ yathira-rĩ, gĩcunjĩ gĩaku gĩa ikũmi kĩa uumithio waku wothe wa mwaka ũcio, ũgakĩruta ũkĩige kũu itũũra-inĩ rĩaku;nake Mũlawii, tondũ ndarĩ gĩcunjĩ gĩa gĩthaka kana igai agwatĩte hamwe nawe, o na mũgendi, na mwana wa ngoriai, na mũka wa ndigwa, arĩa marĩ matũũra-inĩ maku-rĩ, nĩmakuhagĩrĩrie ho marĩe o nginya makahũne; nĩ getha Jehova Ngai waku akũrathimage mawĩra-inĩ mothe marĩa ũkaruta na moko maku.Na rĩrĩ, mĩaka mũgwanja yathira, nĩũgathondeka ũhoro wa atĩ mathirĩ marekanĩrũo.Naguo ũhoro ũcio wa kũrekanĩrũo mathirĩ ũgathiaga ũũ: mũndũ o wothe ũrĩa ũrĩĩrĩirũo thirĩ arekere Mũisiraeli ũrĩa ũngĩ kĩrĩa aamuohoreire; kĩndũ kĩu aamuohoreire-rĩ, ndakanetie Mũisiraeli ũcio ũngĩ, kana mũrũ wa ithe wanyu, nĩ ũndũ ũhoro wa Jehova wa atĩ mathirĩ marekanĩrũo nĩũhunjanĩirio.Mũrũrĩrĩ wahota kũmũrandũra thirĩ; no rĩrĩ, kĩrĩa gĩaku gĩothe kĩĩ na mũrũ wa ithe wanyu-rĩ, guoko gwaku nĩgũkĩrekanĩre;nĩguo gũtikagĩe athĩni thĩinĩ wanyu, (nĩ gũkorũo Jehova ndarĩ hingo atagakũrathima wĩ bũrũri ũrĩa Jehova Ngai waku akũheaga ũwĩgwatĩre ũtuĩke waku),ũngĩkorũo nĩũkarũmia uuge wa Jehova Ngai waku na kĩyo, o na ũmenyagĩrĩre gwĩka maũndũ mothe marĩa ngũgwatha ũmũthĩ.Nĩ gũkorũo Jehova Ngai waku nĩagakũrathima, o ta ũrĩa aakwĩrire; na nĩũkohoragĩra ndũrĩrĩ nyingĩ indo, no rĩrĩ, wee mwene ndũkohoraga harĩ cio; ningĩ nĩũgaathaga ndũrĩrĩ nyingĩ, no cio itigagwatha.Na rĩrĩ, hangĩkorũo nĩharĩ mũndũ mũthĩni wa andũ a rũrĩrĩ rũanyu ũtũũrĩte mũciĩ o na ũrĩkũ wa bũrũri ũcio wanyu, o ũcio Jehova Ngai waku akũheete, ndũkanamũũmĩrie ngoro yaku wage kũmũiguĩra tha, kana ũkarĩhĩre mũrũ wa ithe wanyu ũcio mũthĩni;no rĩrĩ, ndũrĩ hingo ũtakamũtanahĩra, na ũmuohoragĩre indo iria imũbatairie cia kũmũnina bata.Wĩmenyerere ndũkanagĩe na meciria moru ngoro-inĩ yaku, ũkiuga atĩrĩ, Mwaka wa mũgwanja, na nĩguo wa kũrekanĩrũo mathirĩ, nĩũkuhĩhĩirie; narĩo riitho rĩaku rĩgĩe na kĩhoho nĩ ũndũ wa mũrũ wa ithe wanyu ũcio mũthĩni, wage kũmũhe kĩndũ; nake akaĩre Jehova nĩ ũndũ waku, nawe wonwo ta wĩhĩtie.Ndũrĩ hingo ũtaagĩrĩirũo nĩ kũmũhe, na hĩndĩ ĩrĩa ũkũmũhe kĩndũ ngoro yaku ndĩkanakĩiguĩre ruo; nĩ gũkorũo Jehova Ngai waku nĩagakũrathima nĩ ũndũ wa ũndũ ũcio wĩkĩte mawĩra-inĩ maku mothe, o na maũndũ-inĩ mothe marĩa ũkahutagia ũmeke na guoko gwaku.Nĩ gũkorũo bũrũri waku ndũrĩ hĩndĩ ũtarĩgĩaga athĩni o na rĩ; na tondũ ũcio ngũgwatha ngwĩre atĩrĩ, Ndũrĩ hingo ũtaagĩrĩirũo nĩ gũtanahĩra mũrũ wa ithe wanyu, o na mũndũ ũrĩa mũkĩa, o na ũrĩa mũthĩni, arĩa matũũranĩtie nawe bũrũri wanyu.Angĩkorũo mũrũ wa ithe wanyu, Mũhibirania, kana mũndũ-wa-nja Mũhibirania, nĩendetio kũrĩ wee, nake agũtungatĩre mĩaka itandatũ-rĩ, mwaka wa mũgwanja wakinya nĩũkamwĩtĩkĩria ethiĩre o ro ũguo, oime gwaku.Na rĩrĩ, wamwĩtĩkĩria ethiĩre o ro ũguo, oime gwaku, ndũkanareke athiĩ moko matheri;no nĩũkamũhe na ũtana indo ciumĩte rũũru-inĩ rũaku, o na ciumĩte kĩhuhĩro-inĩ gĩaku kĩa ngano, o na kĩhihĩro-inĩ gĩaku kĩa ndibei; o ta ũrĩa Jehova Ngai waku agakorũo akũrathimĩire indo-rĩ, ũguo noguo ũkamũhe.Ningĩ ũririkanage atĩ o nawe warĩ ngombo bũrũri wa Misiri, nake Jehova Ngai waku agĩgũkũũra; na tondũ ũcio nĩndagwatha ũmũthĩ wĩkage ũndũ ũcio.Na nĩgũgakinya atĩrĩ, atĩ angĩgakwĩra ũũ: Niĩ ndikuuma gwaku; nĩ gũkorũo nĩakwendete, o na akenda andũ a nyũmba yaku, nĩ ũndũ nĩonaga gwaku gwĩ kwega,nĩũgakĩnyita mũkuha ũmũtũrĩkĩrie gũtũ mũrango-inĩ, agĩcoke atuĩke ngombo yaku tene na tene. O nayo ndungata yaku ya mũndũ-wa-nja, ũkamĩĩka o ta ũguo.No rĩrĩ, hĩndĩ ĩrĩa ũkũmwĩtĩkĩria ethiĩre o ro ũguo oime kũrĩ wee, ndũkanone ta arĩ ũndũ wĩ hinya; nĩ ũndũ nĩagũtungatĩire mĩaka ĩtandatũ, nayo mĩaka ĩo ĩkahaana ta maita merĩ ma mũcara wa mũndũ wandĩkĩtwo nĩwe; nake Jehova Ngai waku nĩagakũrathima maũndũ-inĩ mothe marĩa wĩkaga.Atĩrĩrĩ, marigithathi mothe ma njamba ma nyamũ iria irĩciaragwo nĩ ndũru ciaku cia ng’ombe, o na ndũru ciaku cia mbũri, nĩũkamaamũrĩra Jehova Ngai waku, ũmatherie; ndegwa ciaku cia marigithathi ndũkanacirutithie wĩra o na ũrĩkũ, kana ũmure guoya wa nyamũ cia marigithathi cia rũru rũaku rũa ng’ondu.Nyamũ icio-rĩ, nĩũgacirĩagĩra mbere ya Jehova Ngai waku mwaka o mwaka, o handũ harĩa Jehova agathura, mũrĩagĩre ho, wee mwene mwĩ hamwe na andũ a nyũmba yaku.No rĩrĩ, nyamũ ĩmwe ya icio ĩngĩgakorũo ĩrĩ na kaũũgũ, ta ĩgĩthua, kana ĩrĩ ndumumu, kana ĩrĩ na kaũũgũ o na karĩkũ-rĩ, ndũkanamĩrutĩre Jehova Ngai waku igongona.No nĩũkamĩrĩĩra o mũciĩ waku thĩinĩ; nayo ĩrĩagwo nĩ andũ arĩa me na thahu o na arĩa matarĩ naguo, o ta ũrĩa thiya na thwariga irĩagwo.Ũndũ ũtageka no kũrĩa ũtakarĩa thakame ya nyamũ icio o na atĩa; nĩ gũita ũkamĩitaga thĩ o ta ũrĩa maĩ maitagwo.Mweri wa Abibu-rĩ, ũũmenyagĩrĩre mũno, ũrĩage Bathaka ya Jehova Ngai waku, nĩ gũkorũo mweri ũcio wa Abibu nĩguo Jehova Ngai waku aakũrutire bũrũri wa Misiri ũtukũ.Nĩũgathĩnjĩra Jehova Ngai waku igongona rĩa Bathaka rĩa nyamũ cia rũũru rũaku rũa mbũri, o na rũa ng’ombe, ũcithĩnjagĩre o handũ harĩa Jehova agathura haamũrĩrũo rĩĩtwa rĩake, rĩtũũre ho.Ndũkanarĩanĩrie mũgate mũimbie na nyama cia nyamũ icio; ũgaikara mĩthenya mũgwanja o ũgĩcirĩanagĩria na mũgate ũtarĩ mũimbie, naguo nĩguo mũgate wa mĩtangĩko, nĩ gũkorũo woimire bũrũri wa Misiri na ihenya; ĩkaga ũguo nĩ getha ũririkanage mũthenya ũcio woimire bũrũri wa Misiri matukũ mothe ma muoyo waku.Nayo mĩthenya o mũgwanja, mĩhaka-inĩ yaku yothe, gũtikanoneke ndawa ya kũimbia mũgate o na atĩa; kana nyama iria ciarutirũo igongona mũthenya wa mbere, hwaĩ-inĩ, iraare ikinyie rũcinĩ.Mũtikanathĩnjĩre igongona rĩa Bathaka matũũra-inĩ manyu thĩinĩ o na atĩa, o macio mũheetwo nĩ Jehova Ngai wanyu;no rĩgathĩnjĩrũo o handũ harĩa Jehova Ngai wanyu agathura haamũrĩrũo rĩĩtwa rĩake rĩtũũre ho; hau nĩho ũgathĩnjĩra igongona rĩa Bathaka o hwaĩ-inĩ, riũa rĩgĩthiĩ gũthũa, o ihinda ta rĩrĩa woimire Misiri.Nacio nyama ciarĩo ũgaciruga ũcirĩĩre o handũ hau Jehova Ngai waku agathura; thutha wa ũguo ũroke kũhũndũka ũcoke hema-inĩ ciaku.Mĩgate ĩo ĩtarĩ mĩimbie, ũkamĩrĩaga mĩthenya ĩtandatũ; naguo mũthenya wa mũgwanja kũgĩe gĩtũngano kĩamũrĩirũo Jehova Ngai waku, naguo mũthenya ũcio-rĩ, ndũkanarute wĩra o na ũrĩkũ.Ningĩ wĩtaragĩre ciumia mũgwanja, ũcirutĩtie o hĩndĩ ĩrĩa gũgaitĩka kũrengwo ngano ĩrĩa ĩrũngiĩ mũgũnda ĩtarĩ ngethe,ũcoke ũgĩe na gĩathĩ gĩa ciumia nĩ ũndũ wa Jehova Ngai waku; nakĩo gĩathĩ-inĩ kĩu ũrute mĩthemba ya indo ciaku wee mwene, o iria irutagwo na kwĩendera, irutwo o ta ũrĩa Jehova Ngai waku akũrathimĩte;na ũgakenagĩra mbere ya Jehova Ngai waku, wee mwene, hamwe na mũrũguo na mwarĩguo, o na ndungata ciaku cia arũme, na cia andũ-a-nja, na Mũlawii ũrĩa wĩ gwaku mũciĩ, na mũndũ wa kũngĩ, na mwana wa ngoriai, o na mũtumia wa ndigwa, arĩa matũũranĩtie nawe, o handũ harĩa Jehova Ngai waku agathura haamũrĩrũo rĩĩtwa rĩake rĩtũũre ho.Na ũririkanage atĩ kwĩ hĩndĩ warĩ ngombo kũu Misiri; nacio irĩra icio cia watho wa kũrũmĩrĩrũo ũcimenyagĩrĩre ũciĩkage.Ningĩ nĩũkagĩaga na gĩathĩ gĩa gwaka ithũnũ mĩthenya mũgwanja, warĩkia gũcokereria irio iria ciumĩte kĩhuhĩro-inĩ gĩaku kĩa ngano, o na kĩhihĩro-inĩ gĩaku kĩa ndibei;na ũkenagĩre gĩathĩ-inĩ kĩu gĩaku, wee mwene, o na mũrũguo, na mwarĩguo, na ndungata yaku ya mũndũ mũrũme, o na ya mũndũ-wa-nja, na Mũlawii, na mũndũ wa kũngĩ, na mwana wa ngoriai, o na mũtumia wa ndigwa, arĩa marĩ gwaku mũciĩ.Gĩathĩ kĩu kĩa Jehova Ngai waku, ũkagĩaga nakĩo o handũ harĩa Jehova agathura, kĩnine mĩthenya mũgwanja; nĩ gũkorũo Jehova Ngai waku nĩagakũrathimĩra indo ciaku ciothe ciumie, o na akũrathime mawĩra-inĩ mothe marĩa ũkaruta na moko maku, na nĩũkaiyũrũo nĩ gĩkeno.Nĩ mahinda matatũ, mwaka o mwaka, andũ aku othe arũme magagĩthiaga kwĩonania mbere ya Jehova Ngai waku, o handũ hau agathura; namo nĩmo ihinda rĩa gĩathĩ kĩu kĩa mĩgate ĩtarĩ mĩimbie, na rĩa gĩathĩ kĩu kĩngĩ gĩa ciumia, o na rĩa gĩathĩ kĩu kĩngĩ gĩa gwaka ithũnũ; na hatikanoneke mũndũ o na ũrĩkũ mbere ya Jehova wĩ moko matheri;andũ othe, mũndũ o mũndũ akarutaga indo o ta ũrĩa ekũhota, o ta ũrĩa kũrathimwo kũrĩa arathimĩtwo nĩ Jehova Ngai waku gũtariĩ.Na atĩrĩ, nĩũgathura aciri, o na anene, ũmaige matũũra-inĩ maku mothe marĩa Jehova Ngai waku akũheaga, o ta ũrĩa mĩhĩrĩga yanyu ĩtariĩ; nao maciragĩre andũ, mamatuagĩre cira na kĩhooto.Ndũkanahotomie cira, na ndũkanathuranie ũrĩa andũ matariĩ, kana wamũkĩre ihaki; nĩ gũkorũo ihaki nĩrĩo rĩtũmaga maitho ma andũ arĩa ogĩ matuĩke matumumu, narĩo nĩrĩo rĩtũmaga cira wa andũ arĩa athingu ũhotomio ũthũkio.Rũmagĩrĩra ũndũ ũrĩa wĩ kĩhooto kũna, nĩ getha ũtũũre muoyo, na ũkagaya bũrũri ũrĩa ũheagwo nĩ Jehova Ngai waku.Ndũkanehandĩre Ashera ya mũtĩ o na ũrĩkũ mwena-inĩ wa kĩgongona kĩrĩa ũgathondekera Jehova Ngai waku.Kana wĩhandĩre gĩtugĩ gĩa kũhoyũo, tondũ nĩ gĩthũũre mũno nĩ Jehova Ngai waku.Ndũkanarutĩre Jehova Ngai waku igongona rĩa ndegwa, kana rĩa ndũrũme ĩrĩ na kaũũgũ, kana ĩrĩ na kawogomo; nĩ gũkorũo ũndũ ũcio wĩ thahu harĩ Jehova Ngai waku.Na atĩrĩrĩ, matũũra-inĩ o na marĩkũ maku marĩa Jehova Ngai waku akũheaga, kũngĩkoneka mũndũ mũrũme, kana mũndũ-wa-nja wĩkaga ũndũ ũyũ wonagwo wĩ mũũru nĩ Jehova Ngai waku, wa atĩ akaagarara kĩrĩkanĩro kĩrĩa Jehova aarĩkanĩire na inyuĩ,na akorũo athiĩte gũtungatĩra ngai ingĩ, na agaciturĩria ndu, acihoe, kana akahoya riũa, kana mweri, kana kĩndũ o na kĩ kĩa mbũtũ ciothe cia igũrũ, o maũndũ marĩa itagwathĩte wĩkage;nawe ũheo ũhoro ũcio, na ũũigue-rĩ, nĩũkaũtuĩria na kĩyo na atĩrĩrĩ, ũndũ ũcio ũngĩgakorũo nĩ wa ma, o ma, na gũkorũo nĩkũruĩrĩirũo atĩ ũndũ ũcio wĩ thahu nĩwĩkagwo thĩinĩ wa Isiraeli-rĩ,nĩũgatwarithia mũndũ mũrũme ũcio, kana mũndũ-wa-nja ũcio wĩkĩte ũndũ ũcio mũũru, kĩhingo-inĩ gĩa ĩtũũra rĩaku, nao andũ o ro acio, mũndũ mũrũme ũcio, kana mũndũ-wa-nja ũcio, ũmahũrithie na mahiga nyuguto, makue.Kũngĩkorũo he ũira ũheanĩtwo nĩ andũ erĩ, kana atatũ, mũndũ ũcio ũkũũragwo no mũhaka oragwo; no rĩrĩ, gũtikanagĩe mũndũ ũkũũragwo nĩ ũndũ wa ũira wa mũndũ o ũmwe.Namo moko ma aira acio nomo makamwambia mũtĩ akĩũragwo, na thutha wa ũguo acokererũo nĩ moko ma andũ arĩa angĩ othe. Uguo nĩguo mũkeheragia ũũru ũcio, uume thĩinĩ wanyu.Na rĩrĩ, hangĩkoneka cira ũgũkũgĩtĩra hinya gũtua-rĩ, o na ũngĩtuĩka nĩ wa thakame ĩitanĩtwo, kana wa gũtuithanio mũndũ na mũndũ, kana wa igũtha rĩrĩa rĩgũthanĩtwo, namo maũndũ macio monekete magĩe na ngarari matũũra-inĩ maku nĩũkaarahũka ũthiĩ handũ harĩa Jehova Ngai waku agathura;ũkinye harĩ Alawii arĩa athĩnjĩri-Ngai, o na harĩ mũciri ũrĩa ũgakorũo kuo matukũ macio, ũkĩmahoe ũhoro ũcio, nao makuonie ũrĩa cira ũcio wagĩrĩire gũtuo;nawe ũgĩcoke wĩke o ta ũrĩa itua rĩthiĩte rĩrĩa andũ acio makuonetie, me handũ hau Jehova agathura, nawe ũkĩmenyagĩrĩre gwĩka maũndũ mothe o ta ũrĩa magũtaarĩte,wĩkage o ta ũrĩa watho ũrĩa magakuonereria ũtariĩ, o na ituĩro rĩa cira ũrĩa makuonetie; ndũkanagarũrũke na mwena wa ũrĩo, kana wa ũmotho, ũtige kũrũmĩrĩra ituĩro rĩu makuonetie.Nake mũndũ ũrĩa ũgetĩa arege kũigua mũthĩnjĩri-Ngai ũcio ũrũgamaga handũ hau agĩtungatĩra Jehova Ngai waku, kana arege kũigua mũciri-rĩ, mũndũ ũcio no mũhaka akue; nĩguo weherie ũũru ũcio uume thĩinĩ wa Isiraeli.Nao andũ othe nĩmakaigua ũhoro ũcio, metigĩre, na maticoke gwĩtĩa.Hĩndĩ ĩrĩa ũgakinya bũrũri ũrĩa Jehova Ngai waku akũheaga, na ũwĩgwatĩre ũtuĩke waku, na ũũtũũre, na ũcoke wĩĩre ũũ: Atĩrĩrĩ, nĩngwĩthurĩra mũthamaki a’thamakagĩre, nduĩke o ta ndũrĩrĩ ciothe iria injikarĩte na mĩena yothe;ndũkanethurĩre mũthamaki ũngĩ o na atĩa agwathage, tiga o ũrĩa Jehova Ngai waku agagũthurĩra; nĩ mũndũ ũmwe wa ariũ a ithe wanyu ũgathurũo atuĩke mũthamaki agũthamakagĩre. Ndũkanatue mũndũ wa kũngĩ, ũtarĩ mũrũ wa ithe wanyu, mũgwathi.No rĩrĩ, nĩemenyerere ndakaneingĩhĩrie mbarathi, kana areke andũ aya macoke Misiri nĩ getha akeingĩhĩrie mbarathi; kuona atĩ Jehova nĩaamwĩrire atĩrĩ, Gwata ũmũthĩ mũtikanacokere njĩra ĩo;ningĩ ndakaneingĩhĩrie aka, nĩguo ngoro yake ndĩkanagarũrũke, ningĩ ndakaneingĩhĩrie mũno betha na thahabu.Na nĩgũgakinya atĩrĩ, atĩ hĩndĩ ĩrĩa agaikarĩra gĩtĩ gĩake kĩa ũnene athamake-rĩ, ndarĩ hingo atakeandĩkĩra kobi ya watho ũyũ ibuku-inĩ, aũrutĩte ibuku-inĩ rĩrĩa rĩigĩtwo harĩ athĩnjĩri-Ngai arĩa Alawii.Narĩo ibuku rĩu atũũre narĩo, na arĩthomage matukũ mothe marĩa egũtũũra muoyo, nĩ getha erute gwĩtigĩra Jehova Ngai wake, nĩguo amenyagĩrĩre mohoro mothe ma watho ũyũ, o na irĩra ici cia watho wa kũrũmĩrĩrũo, nĩguo amekage;nĩ getha ngoro yake ndĩgetũũgĩrie eyone ta akĩrĩte ariũ a ithe wanyu, na nĩ getha ndakanagarũrũke na mwena wa ũrĩo, kana wa ũmotho, atigane na maathani macio; nĩguo akaingĩhia matukũ make e bũrũri ũrĩa egũthamaka, we mwene, o na ciana ciake, marĩ thĩinĩ wa Isiraeli.Athĩnjĩri-ngai arĩa Alawii, hamwe na mũhĩrĩga ũcio wothe wa Lawii-rĩ, matikagwata gĩcunjĩ gĩa gĩthaka kana igai harĩ Aisiraeli arĩa angĩ; acio makarĩaga indo iria irutĩirũo Jehova cia mahaki ma gũcinwo na mwaki, hamwe na indo ciothe iria ituĩkĩte igai rĩake.Nao matikagĩa na igai thĩinĩ wa ariũ a ithe wao tondũ Jehova nĩwe igai rĩao, o ta ũrĩa aamerire.Nacio indo ici nĩcio athĩnjĩri-Ngai maagĩrĩirũo nĩ kũheagwo ciumĩte harĩ andũ arĩa mekũruta igongona, o na kũngĩtuĩka nĩ ng’ombe ĩkũrutwo, kana ndũrũme; mũrĩheaga mũthĩnjĩri-Ngai guoko, na thĩa cierĩ, na nyama cia nda.Ningĩ mũmũheage maciaro ma mbere ma ngano yaku, na ma ndibei yaku, o na ma maguta maku, o na ũmũheage guoya wa ng’ondu ĩrĩa yaambire kũmurũo guoya wayo.Nĩ gũkorũo Jehova Ngai waku nĩamũthurĩte mĩhĩrĩga-inĩ yanyu yothe nĩ getha we mwene, na ciana ciake, marũgamage marute wĩra thĩinĩ wa rĩĩtwa rĩa Jehova, tene na tene.Na rĩrĩ, Mũlawii angĩkinya harĩ wee, oimĩte kũndũ kũrĩa atũũrĩte itũũra-inĩ rĩmwe rĩa matũũra manyu marĩa ma Isiraeli guothe, erirĩirie mũno gũkinya o handũ harĩa Jehova agathura-rĩ,nĩagagĩtungata thĩinĩ wa rĩĩtwa rĩa Jehova Ngai wake, o ta ũrĩa Alawii othe arĩa ariũ a ithe wao matungataga, o acio marũgamaga hau mbere ya Jehova.Nake agayagĩrũo igai rĩa indo cia kũrĩa rĩiganaine na rĩa acio angĩ, thengia indo iria arĩ nacio nĩ ũndũ wa kwendia indo iria aatigiirũo nĩ ithe.Hĩndĩ ĩrĩa ũgakinya bũrũri ũrĩa Jehova Ngai waku akũheaga, ndũkanerute gwĩka maũndũ me thahu matariĩ ta marĩa mekagwo nĩ ndũrĩrĩ ciakuo.Thĩinĩ wanyu hatikanoneke mũndũ o na ũrĩkũ ũkũhĩtũkithĩria mũriũ mwaki-inĩ, o na kana mwarĩ, kana ũkũragũra, kana ũkũragũria, kana mũtuĩria wa nyoni ya mũndũ, kana mũrogi,kana mũthingi wa ithitũ, kana mũhoi ngoma ũhoro, kana mũndũ mũgo, o na kana mũndũ ũkũragũria ngoma.Nĩ gũkorũo mũndũ o wothe ũrĩa wĩkaga maũndũ macio, nĩonagwo nĩ Jehova e na thahu; na tondũ wa mathahu macio nĩkĩo Jehova Ngai waku aingataga ndũrĩrĩ icio ciehere mbere yaku.Wee-rĩ, tuĩka mũndũ mwagĩrĩru kũna kũna harĩ Jehova Ngai waku.Nĩ gũkorũo ndũrĩrĩ icio ũkegwatĩra ituĩke ciaku, nĩciiguaga andũ arĩa maragũragia, o na arĩa maragũraga; no rĩrĩ, ha ũhoro waku-rĩ, Jehova Ngai waku ndakũrekete wĩke maũndũ macio.Jehova Ngai waku nĩegũgũũkĩrĩria mũnabii o ta niĩ, oime thĩinĩ waku, wa ariũ a thoguo; ũcio nĩwe mũrĩiguaga;nĩ getha gũkoneka maũndũ maringaine na marĩa mwetirie Jehova Ngai waku, mũthenya ũrĩa mwacemanĩtie o kũrĩa Horebu, mũkiuga atĩrĩ, Reke ndige gũcoka kũigua mũgambo wa Jehova Ngai wakwa, kana njoke kuona mwaki ũyũ mũnene ũũ rĩngĩ o na rĩ, nĩ getha ndigakue.Nake Jehova agĩkĩnjĩra atĩrĩ, Ndeto icio maaria, nĩmoiga wega.Nĩngamokĩrĩria mũnabii oime thĩinĩ wa ariũ a ithe wao, o tawe, na nĩngekĩra ciugo ciakwa kanua gake, nake aarie nao maũndũ mothe marĩa ngamwatha.Na nĩgũgakinya atĩrĩ, atĩ mũndũ o wothe ũrĩa ũtakaigua ũhoro wakwa ũrĩa akaaria rĩĩtwa-inĩ rĩakwa-rĩ, ũcio nĩwe ngoria ũhoro ũcio.No rĩrĩ, mũnabii ũrĩa ũkaaria kiugo na mwĩgerero akĩgwetaga rĩĩtwa rĩakwa, kĩrĩa itamwathĩte aarie ũhoro wakĩo, kana ũrĩa ũkaaria ũhoro akĩgwetaga rĩĩtwa rĩa ngai ingĩ-rĩ, no mũhaka mũnabii ũcio akue.Ningĩ hihi ũngĩũria na ngoro yaku atĩrĩ, Ĩ ũhoro ũrĩa ũtaarĩtio nĩ Jehova tũgakĩũmenyithio nĩ kĩ?Atĩrĩrĩ, hĩndĩ ĩrĩa mũnabii ekwaria akĩgwetaga rĩĩtwa rĩa Jehova, naguo ũndũ ũcio aarĩtie wage kuoneka, kana wage gũkinya o ta ũguo warĩtio-rĩ, ũcio nĩguo ũrĩa ũtaarĩtio nĩ Jehova; mũnabii ũcio awarĩtie na mwĩgerero; mũtikanamwĩtigĩre.Na rĩrĩ, hĩndĩ ĩrĩa Jehova Ngai waku akanina ndũrĩrĩ iria Jehova Ngai waku akũheaga mabũrũri ma cio, nawe ũgakorũo ũcokete handũ hacio, ũgatũũra matũũra-inĩ ma cio, o na nyũmba ciacio-rĩ,nĩũkaamũra matũũra matatũ kũu bũrũri ũcio Jehova Ngai waku akũheaga ũwĩgwatĩre ũtuĩke waku;na ũgetemera njĩra cia gĩtwari; nacio ithaka cia bũrũri waku, ũcio Jehova Ngai waku atuĩte igai rĩaku, ũciatũre icunjĩ ithatũ, nĩ getha andũ othe, mũndũ o mũndũ ũrĩa ũũraganĩte, orĩre kuo.Narĩo ituĩro rĩa mũndũ ũrĩa ũũraganĩte na akorĩra kuo ahonoke, nĩ rĩrĩ, nĩ atĩ mũndũ o wothe ũrĩa ũũragĩte mũndũ ũrĩa ũngĩ atacirĩire gwĩka ũndũ ũcio, na akorũo ndaamũthũũrĩte mbere ya hĩndĩ ĩo,ta hĩndĩ ĩrĩa mũndũ angĩtonya kĩrĩti hihi marĩ na mũndũ ũngĩ magateme mĩtĩ, nake rĩrĩa anyitĩte ithanwa na guoko aũteme, ithanwa rĩrũke mũtĩ-inĩ warĩo, rĩkinyĩre mũndũ ũcio ũngĩ rĩmũgũthe, nake akue, mũndũ ũcio nĩorĩre itũũra rĩmwe rĩa matũũra macio, ahonoke;nĩ getha mwĩrĩhĩria wa thakame ĩrĩa ĩitĩtwo ndakarũmĩrĩre ũcio ũũraganĩte hĩndĩ ĩrĩa ngoro yake ĩĩyũrĩtwo nĩ marakara, nake amũnyite, nĩ ũndũ wa ũrĩa njĩra ĩraihĩte, amũringe amũũrage, o na aatuĩka ndaagĩrĩirũo nĩ kũũragwo, nĩ ũndũ ndaathũũrĩte mũndũ ũcio mbere ĩo.Tondũ ũcio, nĩndagwatha, ndakwĩra atĩrĩ, Wĩamũrĩre matũũra matatũ.Na kũngĩkorũo Jehova Ngai waku nĩagakũneneheria mĩhaka ya bũrũri waku, o ta ũrĩa erĩire mathoguo na mwĩhĩtwa atĩ nĩageka, o na akũhe bũrũri wothe ũrĩa erĩire mathoguo atĩ nĩakamahe,nĩ ũndũ wa ũrĩa ũgakorũo ũmenyereire maathani maya mothe ngũgwatha wĩkage mũthenya wa ũmũthĩ, atĩ wendage Jehova Ngai waku, na ũtũũre hĩndĩ ciothe ũthiaga na njĩra ciake-rĩ, nĩũkeyongerera matũũra mangĩ matatũ makĩria ma macio matatũ ma mbere;nĩ getha thakame ya mũndũ ũrĩa ũtarĩ na ũũru ndĩkanaitwo kũu bũrũri waku, ũcio Jehova Ngai waku akũheete ũtuĩke igai rĩaku, na tondũ wa ũhoro ũcio ũcokererũo nĩ thakame ĩo.No rĩrĩ, mũndũ o na ũrĩkũ angĩkorũo nĩathũũrĩte mũndũ ũrĩa ũngĩ, nake amuoherie handũ njĩra-inĩ amũũkĩrĩre, amũgũthe igũtha rĩa gĩkuũ nake akue, na thutha wa ũguo mũndũ ũcio mũgũthani orĩre ĩtũũra rĩmwe rĩa matũũra macio-rĩ,athuri a itũũra rĩao nĩmarekie andũ mamũgĩre mamũrute kuo, nao macoke mamũneane moko-inĩ ma mũndũ ũcio mwĩrĩhĩria wa thakame, nĩguo oragwo.Maitho maku maamuona-rĩ, ndũkanamũiguĩre tha no rĩrĩ, ũhoro wa gũita thakame ĩrĩa ĩtarĩ na ũũru nĩũkaũnina o kũũnina biũ thĩinĩ wa Isiraeli, nĩ getha wonage wega.Ndũkanakũũrĩrĩre mũtĩ wa mũhaka wa mũndũ ũrĩa mũrigainie, o ũcio wahandirũo nĩ arĩa maarĩ ho tene, thĩinĩ wa igai rĩrĩa ũkagaĩrũo bũrũri ũrĩa Jehova Ngai waku akũheaga ũtuĩke waku.Ha ũhoro wa ũũru o na ũrĩkũ ũrĩa mũndũ ekĩte-rĩ, ũira wa mũndũ ũmwe ndũkanarĩĩre, akiuga atĩ nĩekĩte waganu o na ũrĩkũ, kana wĩhia o na ũrĩkũ. No rĩrĩ, ũhoro ũcio nĩũkarĩĩra nĩ ũndũ wa ũira ũrĩa ũheanĩtwo na kanua ka andũ erĩ, kana atatũ.Na rĩrĩ, mũira ũtarĩ wa kĩhooto angĩkoimbũra mũndũ o na ũrĩkũ oige atĩ nĩekĩte maũndũ mataagĩrĩire-rĩ,andũ acio erĩ, o acio magĩĩte na ngarari, nĩmathiĩ makarũgame mbere ya Jehova o kũu athĩnjĩri-Ngai marĩ, o na aciri arĩa magakorũo kuo matukũ macio;nao aciri acio matuĩrie ũhoro ũcio na kĩyo mũno; na atĩrĩrĩ, kũngĩkonwo atĩ mũira ũcio nĩ wa maheni, na atĩ nĩaaigĩrĩire mũrũ wa ithe wao kĩgenyo,nĩmũgakĩmwĩka o ta ũrĩa aacirĩire atĩ nĩguo egwĩka mũriũ ũcio wa ithe wao. Ũguo nĩguo mũkeheria ũũru ũcio uume thĩinĩ wanyu.Nao andũ arĩa angĩ nĩmakaigua ũhoro ũcio, nao metigĩre, matikanacoke gwĩka ũũru ta ũcio rĩngĩ thĩinĩ wanyu.Narĩo riitho rĩaku rĩamuona-rĩ, ndũkanamũiguĩre tha; muoyo ũriumaga muoyo, na riitho riumage riitho, na igego riumage igego, na guoko kuumage guoko, o na kũgũrũ kuumage kũgũrũ.Hĩndĩ ĩrĩa ũkuumagara ũthiĩ ita-inĩ ũkarũe na thũ ciaku-rĩ, ũngĩkona mbarathi, na ngari, o na andũ maingĩhĩte magagũkĩra, ndũkanametigĩre; nĩ ũndũ Jehova Ngai waku e hamwe nawe, o we ũrĩa wakwambatirie, agĩkũruta bũrũri wa Misiri.Na nĩgũgagĩtuĩka atĩrĩ, atĩ hĩndĩ ĩrĩa mũgathengerera ita-inĩ, mũthĩnjĩri-Ngai nĩagakuhĩhĩria andũ aarie nao,amere atĩrĩ, Inyuĩ Aisiraeli aya, ta thikĩrĩriai mũigue; ũmũthĩ nĩguo mwathengerera ita-inĩ mũhũrane na thũ cianyu; mũtikanareke ngoro cianyu ciũrũo nĩ hinya, na mũtigetigĩre, kana mũinaine, kana mũgwatwo nĩ kĩmako nĩ ũndũ wao;nĩ gũkorũo Jehova Ngai wanyu nĩwe ũthiaga hamwe na inyuĩ akamũhũranĩre harĩ thũ cianyu, nĩguo amũhonokie.Nao atongoria a andũ macoke maarie nao, mamorie atĩrĩ, Nĩ mũndũ ũrĩkũ wanyu wakĩte nyũmba njerũ, na ndarĩ aramĩrugũria? Mũndũ ũcio nĩainũke, nĩ getha ndagakuĩre ita-inĩ hihi, nayo nyũmba ĩo yake ĩrugũrio nĩ mũndũ ũngĩ.Ningĩ-rĩ, nĩ mũndũ ũrĩkũ wanyu ũhandĩte mũgũnda wa mĩthabibu, na ndarĩ aarĩa maciaro maguo? Nĩ wega mũndũ ũcio o nake ainũke gwake mũciĩ, nĩ getha ndagakuĩre ita-inĩ hihi, namo maciaro macio marĩo nĩ mũndũ ũngĩ.Ningĩ-rĩ, nĩ mũndũ ũrĩkũ wanyu ũgũrĩte mũirĩtu na ndarĩ aramũhikia? Mũndũ ũcio o nake nĩainũke, nĩ getha hihi ndagakuĩre ita-inĩ, nake mũirĩtu ũcio ahikio nĩ mũndũ ũngĩNingĩ anene acio macoke maarĩrie andũ rĩngĩ, mamere atĩrĩ, Nĩ mũndũ ũrĩkũ wanyu wĩ na guoya, na ũkũigua ngoro yake yũrĩtwo nĩ hinya? Mũndũ ũcio nĩarekwo athiĩ, acoke gwake mũciĩ, nĩ getha ngoro cia ariũ a ithe wao itikaringĩke, ciũrũo nĩ hinya o ta yake.Na nĩgũgakinya atĩrĩ, atĩ hĩndĩ ĩrĩa atongoria acio magakorũo marĩkĩtie kwaria na andũ, hĩndĩ ĩo nĩmagathura anene a mbũtũ cia ita a gũtongoria andũ magĩthiĩ ita.Hĩndĩ ĩrĩa ũgakuhĩhĩria itũũra nĩguo ũhũrane narĩo, nĩũkaamba kwaria na andũ arĩo nĩ getha mware ũhoro nao kũgĩe thayũ.Na nĩgũgatuĩka atĩrĩ, atĩ andũ arĩo mangĩgagũcokeria ũhoro wa atĩ kũgĩe thayũ, na makũhingũrĩre ihingo ciao, nĩgũgatuĩka atĩ andũ othe arĩa me kuo thĩinĩ ũmatue a gũkũrutagĩra wĩra o ta ũrĩa ũkameraga, magĩgũtungatĩre.No rĩrĩ, mangĩkaaga kwara ũhoro wa thayũ nawe, no mende o mbaara, nĩũgakĩrĩrigicĩria ũrĩtunyane;na rĩrĩ, hĩndĩ ĩrĩa Jehova Ngai waku akarĩrekereria arĩneane moko-inĩ maku, nĩũkahũra mũndũ mũrũme o wothe ũrĩa ũgakorũo kuo na rũhiũ rũa njora, ũmũnine;no rĩrĩ, andũ-a-nja, na twana, na ũhiũ, o na indo ciothe iria irĩ kũu itũũra-inĩ rĩu thĩinĩ, naguo ũguo nĩ ta kuuga indo ciothe iria itahĩtwo kuo, wahota gũthiĩ nacio ituĩke itaha rĩrĩa wĩtahĩire; nawe ũkĩrĩage indo icio ũtahĩte cia thũ ciaku, o icio Jehova Ngai waku akũheete.Ũguo nĩguo ũgekaga matũũra mothe marĩa maraihanĩrĩirie nawe mũno, o matũũra marĩa matarĩ ma ndũrĩrĩ ici.No rĩrĩ, thĩinĩ wa matũũra ma ndũrĩrĩ ici, o maya Jehova Ngai waku egũkũhe matuĩke igai rĩaku-rĩ, ndũkanahonokie kĩndũ o na kĩ gĩtigwo muoyo thĩinĩ wa indo ciothe iria irĩ muoyo;no rĩrĩ, andũ a kuo nĩũkamanina biũ, nao nĩ Ahiti, na Aamori, na Akanaani, na Aperizi, na Ahivi, na Ajebusi, o ta ũrĩa Jehova Ngai waku aagwathire;nĩ getha matikanamũrute gwĩka maũndũ mao mothe marĩa me thahu mũno, o macio maatũire mekaga ngai ciao; nĩ gũkorũo mũngĩgeka maũndũ macio, mwehia Jehova Ngai wanyu.Hĩndĩ ĩrĩa ũkarigicĩria itũũra hĩndĩ ndaya ũkĩhũrana mbaara narĩo, nĩguo ũrĩtunyane, ndũkanatemenge mĩtĩ ĩrĩa ĩrĩ kuo ũkĩmĩoera ithanwa; tondũ hihi waya kũrĩa maciaro mayo, na tondũ ũcio ndũkanamĩtemenge; nĩ ũndũ-rĩ, kaĩ mũtĩ wa gĩthaka arĩ mũndũ, atĩ nĩkĩo ũkũrigicĩrio nĩwe, ũwanange?No mĩtĩ ĩrĩa ũkũmenya atĩ ndĩngĩrĩo-rĩ, wahota kũmĩtemenga ũmĩgũithie, na ũcoke wĩthondekere mwĩgito wa rũirigo wa gũtũma itũũra rĩu rĩendaga kũhũrana nawe rĩtunyanwo, o nginya thingo ciarĩo igũe.Na rĩrĩ, kũu bũrũri ũcio Jehova, Ngai waku, akũheete ũwĩgwatĩre ũtuĩke waku, hihi kũngĩkoneka mũndũ mũũrage, nake akorũo akomete gĩthaka-inĩ na kwage kũmenyeka mũndũ ũrĩa ũmũgũthĩte-rĩ,athuri a kwanyu, o na aciri, nĩmagakiuma magathime ũrĩa matũũra marĩa mathiũrũrũkĩirie mũndũ ũcio mũũrage maraihĩte;na nĩgũgatuĩka atĩrĩ, atĩ itũũra rĩrĩa rĩkuhanĩrĩirie na mũndĩi ũcio mũũrage gũkĩra marĩa mangĩ, athuri a itũũra rĩu mathiĩ rũũru-inĩ rũa ng’ombe maayite mori ĩtarĩ wĩra o na ũmwe ĩrutĩte, na ĩtarĩ yekĩrũo mũtĩ wa ngingo ĩgucie kĩndũ o na kĩ,nao athuri acio a itũũra rĩu maikũrũkie mori ĩo kĩanda-inĩ kĩĩ maĩ megũtherera, na gĩkorũo gĩtarĩ gĩcimbe, kana gĩkahandwo, magĩcoke moinĩre mori ĩo ngingo hau kĩanda-inĩ kĩu,nao athĩnjĩri-Ngai, ariũ a Lawii, mathiathie hakuhĩ nayo, nĩ ũndũ o nĩo Jehova Ngai waku aathurire a kũmũtungatĩra, na a kũrathimanaga na ũndũ wa rĩĩtwa rĩa Jehova; o na ningĩ ngarari ciothe iria igakararanio, o na igũtha rĩrĩa rĩothe rĩkagũthanwo, ũhoro wa maũndũ macio ũgatuwo o ta ũrĩa makoiga;nao athuri othe a itũũra rĩu rĩkuhanĩrĩirie na mũndũ ũcio mũũrage gũkĩra macio mangĩ, methambĩre moko mao ĩgũrũ rĩa mori ĩo yunĩirũo ngingo hau kĩanda-inĩnao makĩgwate kuuga ũũ; Moko maitũ timo maitĩte thakame ĩo, kana maitho maitũ makamĩona ĩgĩitwo.Jehova, twagũthaitha ohera andũ aku Isiraeli arĩa wakũũrire, na ndũkareke thakame ya mũndũ ũtarĩ na ũũru ĩikare o ro ũguo thĩinĩ wa andũ aku Isiraeli ĩtahoroheirio. Naguo ũhoro wa thakame ĩo ĩitĩtwo nĩũkohanĩrũo.Ũguo nĩguo ũkanina ũhoro wa gũita thakame ĩrĩa ĩtarĩ na ũũru, uume thĩinĩ waku, rĩrĩa ũgeka maũndũ marĩa monagwo maagĩrĩire nĩ Jehova.Hĩndĩ ĩrĩa ũngĩthiĩ ita-inĩ kũhũrana na thũ ciaku, nake Jehova Ngai waku acirekererie acineane moko-inĩ maku, ũcitahe-rĩ,ũngĩgĩcoka wone mũndũ-wa-nja mũthaka thĩinĩ wa andũ acio matahĩtwo, nawe ũigue ta ũkũmwenda, na wĩcirie atĩ nĩũkũmũtwara atuĩke mũkaguo-rĩ,nĩũgakĩmũinũkia gwaku mũciĩ, nake acoke enjwo mũtwe, na erenge ndwara,na arute nguo iria aatahirũo nacio; agĩikare gwaku mũciĩ, arĩrĩre ithe na nyina mweri mũgima; na thutha wa ũguo ũgĩtonye harĩ we, wonane nake, ũtuĩke mũthuriwe, nake agĩtuĩke mũkaguo.Na nĩgũgakinya atĩrĩ, atĩ ũngĩkaaga kũmũkenera, niũgakĩmũreka ethiĩre o kũrĩa akenda; no ndũngĩhota kũmwendia mbia, kana ũmũtue ta arĩ ngombo, nĩ ũndũ nĩũmwagithĩtie gĩtĩo.Na rĩrĩ, mũndũ angĩgĩa na atumia erĩ, ũmwe mwende na ũngĩ mũthũũre, nao makorũo nĩmamũciarĩire ciana erĩ, ũcio wendetwo o na ũcio ũthũũrĩtwo, nake mwana wa irigithathi akorũo nĩ wa ũrĩa ũthũũrĩtwo-rĩ,mũthenya ũrĩa mũndũ ũcio ekwĩgaĩra ciana ciake indo iria arĩ nacio, ndakanatue atĩ mwana wa mũndũ-wa-nja ũcio wendetwo nĩwe ũgũtuĩka ta arĩ wa irigithathi ithenya rĩa mwana ũrĩa waciarirũo agĩtuĩka irigithathi rĩake wa mũndũ-wa-nja ũcio ũthũũrĩtwo.No nĩakamenyithania atĩ mwana wa ũcio ũthũũrĩtwo nĩwe wa irigithathi, nĩ ũndũ wa kũmũhe gĩcunjĩ kĩa indo ciake ciothe igaĩtwo maita merĩ; nĩ gũkorũo ũcio nĩwe kĩambĩrĩria kĩa ũhoti wake, na kĩhooto kĩa ũrigithathi nĩ gĩake.Mũndũ angĩgĩa na mũriũ mũcokereru mũremi, ũtegwathĩkĩra ithe kana nyina, nake arege kũmaigua o na mangĩmũhũra-rĩ,ithe na nyina nĩmamũnyite mamũrute mũciĩ wao, mamũtwarĩre athuri a itũũra rĩao, o kũu kĩhingo-inĩ gĩa kũrĩa atũũraga;nao mere athuri acio a itũũra rĩao ũũ: Atĩrĩrĩ, mwana ũyũ witũ nĩ mũcokereru na nĩ mũremi na ndatwathĩkagĩra atũũraga arĩ mũmaramari, na arĩ mũrĩu.Nao andũ othe a itũũra rĩao mamũhũre na mahiga nyuguto o nginya akue; ũguo nĩguo ũkeheria ũũru ũcio uume thĩinĩ waku; nao Aisiraeli othe nĩmakaigua ũhoro ũcio, nao metigĩre.Na rĩrĩ, mũndũ angĩĩhia wĩhia ũrĩa ũngĩtũma oragwo, nawe ũmũũrage ũmũcuurie mũtĩ igũrũ-rĩ,no mũhaka mwĩrĩ wake ndũkanaraare mũtĩ-inĩ ũcio igũrũ ũtukũ ũcio wothe; no rĩrĩ, ndũrĩ hingo ũtakaũthika mũthenya o ro ũcio; nĩ gũkorũo mũndũ ũrĩa ũcuurĩtio mũtĩ igũrũ nĩ mũrume harĩ Ngai; nĩgwĩkwo ũguo nĩ getha bũrũri ũcio Jehova Ngai waku egũkũhe ũtuĩke igai rĩaku, ndũkae kũũgwatia thahu.Ũngĩkona ndegwa ya mũrũ wa ithe wanyu yũrĩte, kana ng’ondu yake, ndũkanehithe, ũikare ta ũtamĩonete no nĩũkamĩcokeria mũriũ ũcio wa ithe wanyu.Nake mũriũ ũcio wa ithe wanyu hihi angĩkorũo ndarĩ hakuhĩ nawe, kana ũkorũo ndũmũũĩ, nĩũkamĩtwara gwaku mũciĩ, ĩikare nawe nginya o hĩndĩ ĩrĩa mũriũ ũcio wa ithe wanyu akamĩcaria; na hĩndĩ ĩo ũkamũcokeria.Na ningĩ ũguo noguo ũgeka ndigiri yake; o na wĩke nguo yake; ningĩ ũguo noguo ũgeka kĩndũ o gĩothe kĩa mũrũ wa ithe wanyu kĩrĩa kĩũrĩte, o kĩrĩa agakorũo ateete nawe ũkĩone; ndũkanehithe ta ũtacionete.Ũngĩona ndigiri ya mũrũ wa ithe wanyu ĩgũĩte thĩ ĩgĩthiĩ na njĩra, kana ndegwa yake, ndũkanehithe ũikare ta ũtacionete; no nĩũkamũteithia gũcioya na igũrũ.Mũndũ-wa-nja ndakanehumbe nguo iria ĩkoniĩ mũndũ mũrũme; kana mũndũ mũrũme ehumbe nguo iria ikoniĩ mũndũ-wa-nja, nĩ gũkorũo mũndũ ũrĩa wothe wĩkaga ũndũ ũcio onagwo ta arĩ na thahu nĩ Jehova Ngai waku.Ũngĩkorerera nyamũ ĩrĩa yũmbũkaga na mathagu, ũmĩone ĩrĩ mbere yaku handũ njĩra-inĩ ĩrĩ mũtĩ o na ũrĩkũ igũrũ, kana ĩrĩ thĩ, nayo ĩkorũo ĩrĩ na tũcui, kana matumbĩ, nayo nyina wa tũcui tũu ĩkorũo nĩĩkomereirie, kana ĩgakomereria matumbĩ macio, ndũkanoyanĩrie nyina hamwe na tũcui tũu twayo;no mũhaka ũkareka nyina ĩĩthiĩre; no rĩrĩ, tũcui wahota gũtwĩyoera ũthiĩ natuo ũguo noguo ũgeka nĩ getha wonage wega, na nĩ getha matukũ maku maingĩhe.Hĩndĩ ĩrĩa ũngĩaka nyũmba njerũ, nĩũkamĩĩkĩra rũirigo mĩena-inĩ guothe igũrũ rĩayo, nĩ getha mũndũ o na ũrĩkũ angĩgũa, oimĩte kuo hihi, ndũgatũme andũ a nyũmba yaku macokererũo nĩ thakame nĩ ũndũ wa ũhoro ũcio.Mũgũnda waku wa mĩthabibu ndũkanaũhande mbeũ cia mĩthemba ĩĩrĩ; nĩ getha uumithio wothe wa maciaro maguo, naguo ũguo nĩ ta kuuga ngurukuhĩ iria ũhandĩte cia kũringũra, o na thabibu iria ciongererekaga mĩthabibu-inĩ, itikanaamũrĩrũo Ngai na iticoke gũkũũrĩka.Ndũkanarĩme wohanĩtie ndegwa na ndigiri igucanĩrie mũraũ.Ndũkanehumbe nguo yogothithanĩtio na ndigi cia mĩthemba ĩĩrĩ ĩtukanĩte, nacio nĩ ndigi cia guoya wa ng’ondu na cia ũguta hamwe.Nguo yaku ya kwĩhumba nĩũkamĩĩkagĩra ciohe cia ndigi mĩthia-inĩ yayo yothe.Mũndũ o na ũrĩkũ angĩhikia mũka, atonye gwake nyũmba onane nake, na thutha wa ũguo amũthũũre,nake amũthitake atĩ nĩekĩte maũndũ ma gũconorithia andũ, na akĩmũreherere igweta rĩũru, oige atĩrĩ, Nĩndahikirie mũndũ-wa-nja ũyũ, na rĩrĩa ndamũthengereire, ndiigana kuona imenyithia cia atĩ nĩ mũirĩtu gathirange;hĩndĩ ĩo ithe wa mũirĩtu ũcio, o na nyina, magĩtware maũndũ ma kuonania atĩ nĩ mũirĩtu gathirange harĩ athuri o kĩhingo-inĩ gĩa itũũra rĩao;nake ithe wa mũirĩtu ũcio ere athuri acio atĩrĩ, Mũndũ ũyũ nĩndamũnengerire mũirĩtu wakwa amũhikie atuĩke mũka, na rĩu nĩamũthũũrĩte,na akamũthitaka atĩ nĩekĩte maũndũ ma gũconorithia andũ, akoiga ũũ: Ndionete imenyithia cia atĩ mwarĩguo nĩ mũirĩtu gathirange; no rĩrĩ, imenyithia cia kuonania atĩ mũirĩtu wakwa nĩ mũirĩtu gathirange nĩcio ici. Nao magĩcoke matambũrũkie nguo ĩo mamĩare mbere ya athuri acio a itũũra rĩu.Nao athuri acio a itũũra rĩu makĩnyite mũndũ ũcio mamũhũre,na mamwĩtie thĩnjo ya cekeri igana rĩmwe cia betha, macinengere ithe wa mũirĩtu, nĩ ũndũ nĩaarehereire mũirĩtu ũcio wa Isiraeli igweta rĩũru; nake agĩtũũre arĩ o mũka wa mũndũ ũcio, na ndakanamũte matukũ mothe marĩa egũtũũra muoyo.No rĩrĩ, ũndũ ũcio ũngĩtuĩka wa ma atĩ imenyithia cia kuonania atĩ mũirĩtu ũcio nĩ mũirĩtu gathirange nĩ njagu-rĩ,nĩmatware mũirĩtu ũcio o mũromo-inĩ wa nyũmba ya ithe, nao andũ a itũũra rĩao mamũhũre na mahiga nyuguto o nginya akue, nĩ gũkorũo nĩekĩte ũndũ wa ũrimũ thĩinĩ wa Isiraeli, akahũra maraya arĩ gwa ithe mũciĩ ũguo noguo ũkeheria ũũru ũcio uume thĩinĩ waku.Mũndũ mũrũme angĩonwo agĩkoma na mũka ũhikĩtio nĩ mũrũme-rĩ, nĩmakue o erĩ, mũndũ mũrũme ũcio ũkomete na mũndũ-wa-nja, o na mũndũ-wa-nja ũcio; ũguo noguo ũkeheria ũũru ũcio uume o kũu Isiraeli.Mũirĩtu gathirange angĩkorũo agũrĩtwo nĩ mũndũ, nake mũndũ ũngĩ acoke amũkore arĩ o kũu itũũra-inĩ, akome nake;nĩmũkamaruta o erĩ mũmatware kĩhingo-inĩ gĩa itũũra rĩu, mũmahũre na mahiga nyuguto o nginya makue; nĩ ũndũ mũirĩtu ũcio ndaigana kuuga mbu, na aakĩrĩ o kũu itũũra-inĩ rĩu thĩinĩ, nake mũndũ mũrũme ũcio nĩaagithirie mũndũ-wa-nja wa mũndũ wa itũũra rĩao gĩtĩo; ũguo nĩguo ũkeheragia ũũru ũcio uume thĩinĩ waku.No rĩrĩ, kũngĩkorũo mũndũ mũrũme nĩ gũkora akorete mũirĩtu ũgũrĩtwo nĩ mũndũ na kũu nja ya itũũra gĩthaka-inĩ, nake mũndũ mũrũme ũcio amũgwate na hinya, akome nake, hĩndĩ ĩo no mũndũ ũcio ũkomete nake ũkoragwo wiki;no rĩrĩ, mũirĩtu ũcio ndũrĩ ũndũ ũkamwĩka; mũirĩtu ũcio ndarĩ na ũndũ ũngĩtũma oragwo, nĩ gũkorũo ũhoro ũcio ũtariĩ o ta hĩndĩ ĩrĩa mũndũ angĩũkĩrĩra mũndũ ũrĩa ũngĩ, amũũrage;tondũ aakorire mũirĩtu ũcio mũgũre nĩ mũndũ ũngĩ gĩthaka-inĩ; nake akiuga mbu, na gũkĩaga mũndũ wa kũmũteithũkia.No rĩrĩ, mũndũ mũrũme angĩkora mũirĩtu, o mũirĩtu gathirange ũtarĩ mũgũre nĩ mũndũ, nake amũnyite, akome nake, nao monwo,mũndũ mũrũme ũcio ũkomete nake nĩakahe ithe wa mũirĩtu ũcio cekeri mĩrongo ĩtano cia betha, nake mũirĩtu ũcio atuĩke mũka, nĩ ũndũ nĩaamwagithirie gĩtĩo; na ndakanamũte matukũ make mothe.Mũndũ mũrũme ndakanatware mũka wa ithe, na ndakanaguũrie ithe nguo.Atĩrĩrĩ, mũndũ mũmendereku nyee, kana mũhakũre, ndakanatonye ũũngano-inĩ wa Jehova.Mwana wa mũhingũria ndakanatonye ũũngano-inĩ wa Jehova; o na nginya rũciaro rũake rũa ikũmi-rĩ, gũtirĩ mũndũ o na ũmwe wake ũgatonya ũũngano-inĩ wa Jehova.Mũamoni, kana Mũmoabi, matikanatonye ũũngano-inĩ wa Jehova; o na nginya rũciaro rũao rũa ikũmi-rĩ, gũtirĩ mũndũ o na ũrĩkũ wa andũ acio ũgatonya ũũngano-inĩ wa Jehova o na atĩa;nĩ ũndũ rĩrĩa mwoimire Misiri matiamũthaganirie makuuĩte irio, o na maĩ; o na ningĩ nĩ gũkorũo nĩmaarĩkanĩire na Balaamu wa Beori mamũhe mbia, nĩguo oime Bethoru, itũũra rĩa Mesopotamia, akũrume.No rĩrĩ, Jehova Ngai waku ndaigana kũigua Balaamu; no nĩagarũrire kĩrumi gĩake, agĩgĩtua ũndũ wa gũkũrathima, nĩ gũkorũo Jehova Ngai waku nĩakwendete.Ndũkanatindĩrĩre ũhoro wa atĩ andũ acio magĩe na thayũ, kana wa atĩ monage wega, matukũ maku mothe, tene na rene.Ndũkanathũũre Mũedomu, nĩ ũndũ nĩ mũrũ wa thoguo o na ndũkanathũũre Mũmisiri, nĩ ũndũ nĩwatũire wĩ mũgeni bũrũri wake.Ciana iria igaciarũo nĩ andũ acio cia rũciaro rũa gatatũ nĩigatonya ũũngano-inĩ wa Jehova.Hĩndĩ ĩrĩa wĩ kĩraaro-inĩ uumagarĩte ũkahũrane na thũ ciaku-rĩ, nĩũgathemaga ũhoro wa kũhutia kĩndũ o gĩothe kĩrĩa gĩĩ thahu.Kũngĩkagĩa mũndũ o na ũrĩkũ thĩinĩ wanyu ũkũgwatwo nĩ thahu nĩ ũndũ wa ũndũ ũrĩa ũmũkorete ũtukũ, nĩakoima athiĩ na kũu gĩthaka-inĩ mbarĩ ĩrĩa ĩngĩ ya kĩraaro, na ndakanatonye kĩraaro-inĩ thĩinĩ;no nĩgũgatuĩka atĩrĩ, atĩ hwaĩ-inĩ wakinya, mũndũ ũcio ethambe na maĩ, na riũa rĩathũa, acoke atonye kĩraaro-inĩ.Ningĩ ũgĩe na handũ mbarĩ ĩrĩa ĩngĩ ya kĩraaro gĩaku ha gũthiagwo gĩthaka-inĩ;na ũgĩe na gacakũri ga kũhakũra tĩri indo-inĩ ciaku cia mbaara na nĩgũgatuĩka atĩrĩ, atĩ hĩndĩ ĩrĩa waikara thĩ na kũu nja wĩteithie, ũkenja karima nako, ũcoke ũhũgũke na thutha, ũthike kĩrĩa kĩoima thĩinĩ waku;nĩ gũkorũo Jehova Ngai waku nĩathiangaga hau kĩraaro-inĩ gĩaku thĩinĩ, akũhonokie, na arekererie thũ ciaku acineane harĩ wee na tondũ ũcio-rĩ, kĩraaro gĩaku nĩgĩikarage gĩtarĩ na thahu; nĩ getha ndakanone kĩndũ o na kĩmwe gĩtaagĩrĩire thĩinĩ waku, nĩguo ndakanahũndũke akweherere.Ngombo ĩrĩa ĩĩhonoketie ĩkoima harĩ mwathi wayo, ĩgoka gwaku-rĩ, ndũkanamĩrekererie ũmĩneane harĩ mwathi wayo;reka ĩikaranagie nawe o kũu thĩinĩ wanyu, o handũ harĩa ĩngĩthura ihingo-inĩ cia itũũra rĩmwe rĩanyu, o ta ũrĩa ĩkwenda; ndũkanamĩhinyĩrĩrie.Gũtikanagĩe mũmaraya thĩinĩ wa airĩtu a Isiraeli; o na gũtĩkanagĩe ũmaraya wa arũme na arũme thĩinĩ wa ariũ a Isiraeli.Ningĩ ndũkanatware nyũmba ya Jehova Ngai waku kĩrĩa kĩonekete nĩ mũndũ-wa-nja akĩĩhũra maraya, kana kĩrĩa kĩonekete nĩ ũndũ wa ũmaraya wa arũme na arũme, gĩtuĩke kĩa mwĩhĩtwa o na ũrĩkũ ũrĩa wehĩtire; nĩ gũkorũo maũndũ macio me thahu he Jehova Ngai waku.Ndũkanohorere mũrũ wa ithe wanyu kĩndũ ũkĩmwĩtagia uumithio wakĩo, o na arĩ uumithio wa mbia, kana wa irio, kana wa kĩndũ o na kĩ kĩrĩa kĩohoranagĩrũo nĩ ũndũ wa kuona uumithio;mũndũ mũrũrĩrĩ wahota kũmuohorera ũkĩmwĩtagia uumithio; no rĩrĩ, mũrũ wa ithe wanyu ndũkanamuohorere ũkĩmwĩtagia uumithio; nĩ getha Jehova Ngai waku akũrathimage thĩinĩ wa bũrũri ũrĩa ũgũthiĩ kwĩgwatĩra, ũtuĩke waku, mawĩra-inĩ mothe o marĩa ũgaikagia guoko ũmarute.Hĩndĩ ĩrĩa ũkehĩta mwĩhĩtwa ũkoniĩ Jehova Ngai waku-rĩ, ndũkanacoke kũgĩa na thieya wa kũũhingia nĩ gũkorũo Jehova Ngai waku ndarĩ hingo atagakũũria ũndũ ũcio; naguo ũndũ ũcio hihi wahota gũtuĩka wĩhia harĩ wee.No rĩrĩ, ũngĩaga kwĩhĩta mwĩhĩtwa-rĩ, ũndũ ũcio ndũngĩtũma wonwo ta wĩhĩtie.Ũndũ ũrĩa warĩtie ũkoima kanua gaku nĩũkaũmenyerera, ũkĩrute kĩndũ gĩa kũrutwo na kwĩendera o ta ũrĩa werĩire Jehova Ngai waku na kanua gaku atĩ nĩũkaruta.Hĩndĩ ĩrĩa ũngĩtonya mũgũnda wa mĩthabibu wa mũndũ ũrĩa ũngĩ-rĩ, wahota kũrĩa thabibu o nginya rĩrĩa ũrĩhũna, o ta ũrĩa ũkwĩendera; no rĩrĩ, ndũkanaciĩkĩre kĩondo-inĩ ũcikuue atĩ nĩguo ũthiĩ nacio.Ũngĩgakinya ngano-inĩ ya mũndũ ũrĩa ũngĩ, ĩrĩa irũngi-ĩ ĩtarengetwo, wahota gũkahuta magira mayo na guoko; no rĩrĩ, ndũkanoere ngano ĩo ya mũndũ ũrĩa ũngĩ rũhiũ, ũmĩrenge naruo.Hĩndĩ ĩrĩa mũndũ egũtwara mũndũ-wa-nja amũhikie-rĩ, nĩgwĩkagwo atĩrĩ, atĩ hihi angĩona ndekũmũkenia nĩ ũndũ nĩonete arĩ na ũndũ wa gũconorithania ũtaagĩrĩire, na tondũ ũcio amwandĩkĩre marũa ma gũtigana nake, amũnengere amanyite na guoko, acoke amũingate oime gwake mũciĩ-rĩ;aarĩkia kuuma gwake mũciĩ, angĩtuĩka mũka wa mũndũ ũngĩ-rĩ,mũthuriwe ũcio wa thutha o nake angĩmũthũũra, na amwandĩkĩre marũa ma gũtigana nake, amũnengere amanyite na guoko, na acoke amũingate oime gwake mũciĩ, kana hihi mũthuriwe ũcio wa thutha akue, o ũcio wacokire kũmũtwara agĩtuĩka mũka;mũthuriwe ũrĩa wa mbere, o ũcio wamũteire, ndangĩhota kũmũtwara rĩngĩ rĩa kerĩ, atĩ nĩguo acoke atuĩke mũka, arĩkĩtie gũthũkio; nĩ gũkorũo ũndũ ũcio wĩ thahu harĩ Jehova; ndũkanakĩreke bũrũri ũrĩa Jehova Ngai waku egũkũhe ũtuĩke igai rĩaku, ũgwatwo nĩ thahu nĩ ũndũ wa mehia marĩa mehĩtio kuo.Hĩndĩ ĩrĩa mũndũ aahĩkania, ndakanoimagare athiĩ mbũtũ-inĩ cia ita, kana atũmwo wĩra o na ũrĩkũ; no arĩikaraga o ro ũguo gwake mũciĩ mwaka mũgima, nĩguo akenagie mũhiki ũcio wake.Mũndũ o na ũrĩkũ ndakanathiĩ na gĩthĩi kĩa mũndũ, akĩgwatie nĩ getha gĩgakũũrũo; kana athiĩ na ihiga rĩakĩo rĩa igũrũ riiki; nĩ ũndũ gwĩka ũguo nĩ ta kũgwatia muoyo wa mũndũ.Mũndũ o na ũrĩkũ angĩonwo akĩiya mũndũ ũngĩ wa ciana cia Isiraeli, acio ariũ a ithe wanyu, na amwĩke maũndũ ta arĩ ngombo, kana amwendie; mũici ũcio nĩoragwo; ũguo nĩguo ũkeheria ũũru ũcio uume thĩinĩ waku.Ha ũhoro wa mũrimũ wa mangũ-rĩ, wĩrĩithagie wega, wĩmenyagĩrĩre na kĩyo gwĩka maũndũ mothe marĩa athĩnjĩri-Ngai, arĩa Alawii, makamũruta; o ta ũrĩa ndamaathire-rĩ, ũguo noguo mũrĩmenyagĩrĩra gwĩka.Ta ririkana ũrĩa Jehova Ngai waku ekire Miriamu, mwĩ njĩra mũkiuma Misiri.Hĩndĩ ĩrĩa ũngĩohorera mũndũ ũrĩa ũngĩ kĩndũ o na kĩ, ndũkanatonye nyũmba yake ũgĩre gĩkũũri.Nĩũkarũgama nja, nake mũndũ ũcio wohorete harĩ wee akũrehere gĩkũũri hau nja.Na rĩrĩ, mũndũ ũcio angĩkorũo nĩ mũthĩni-rĩ, ndũkanaraarie gĩkũũri kĩu;ndũrĩ hingo ũtakamũcokeria gĩkũũri kĩu riũa rĩgĩthiĩ gũthũa, nĩ getha akomage ehumbĩte nguo ĩo yake, nake akũrathime; naguo ũndũ ũcio nĩũgatũma wonagwo nĩ Jehova Ngai waku ta ũrĩ mũthingu.Ndũkanahinyĩrĩrie ndungata ya mũcara ĩrĩa thĩni na ĩgakĩara, o na ĩngĩkorũo nĩ ĩmwe ya ariũ a ithe wanyu, kana ya andũ a kũngĩ arĩa matũũraga thĩinĩ wa ihingo cia itũũra rĩanyu, o kũu bũrũri waku;no rĩrĩ, nĩũkamĩhe mũcara wayo o mũthenya ũrĩa ĩkũruta wĩra wayo, na ndũkanathũithie riũa ũikarĩte naguo; nĩ gũkorũo nĩ thĩinĩ, na ngoro yayo ĩikaraga ĩũcũthĩrĩirie; nĩ getha ndĩkae gũkaĩra Jehova, naguo ũndũ ũcio wonwo ũrĩ wĩhia harĩ wee.Maithe ma ciana matikanoragwo nĩ ũndũ wa ciana ciao, kana ciana ciũragwo nĩ ũndũ wa maithe; mũndũ o wothe arĩũragagwo nĩ ũndũ wa wĩhia wake we mwene.Ndũkanahotomie cira wa mũndũ wa kũngĩ, kana wa mwana wa ngoriai; kana woe nguo ya mũtumia wa ndigwa nĩ ũndũ wa thirĩ wake, nĩguo ĩgakũũrũo;no rĩrĩ, ririkanaga atĩ warĩ ngombo Misiri, na atĩ Jehova Ngai waku nĩaagũkũũrire uume kuo; tondũ ũcio nĩndagwatha wĩkage ũguo.Hĩndĩ ĩrĩa ũkũgetha magetha ma mũgũnda waku, na hihi ũriganĩrũo nĩ gĩtĩa kĩmwe mũgũnda-rĩ, ndũkanacoke gũkĩgĩra; kĩu gĩgatuĩka kĩa mũndũ wa kũngĩ, na kĩa mwana wa ngoriai, o na kĩa mũtumia wa ndigwa; nĩ getha Jehova Ngai waku akũrathimage mawĩra-inĩ maku mothe marĩa ũkũruta na moko maku.Hĩndĩ ĩrĩa ũkũhũrahũra mũtamaiyũ waku ũkĩgũithia ndamaiyũ ciaguo rĩ, tigaga gũcokera honge ciaguo hingo ya kerĩ; icio igatuĩka cia mũndũ wa kũngĩ, na mwana wa ngoriai, o na mũtumia wa ndigwa.Hĩndĩ ĩrĩa ũgũtua thabibu cia mũgũnda waku wa mĩthabibu, ndũkanacoke kũhaara iria itigĩtwo; icio igatuĩka cia mũndũ wa kũngĩ, na mwana wa ngoriai, o na mũtumia; wa ndigwa.Na rĩrĩ, ririkanaga atĩ warĩ ngombo bũrũri wa Misiri tondũ ũcio nĩndagwatha wĩkage ũguo.Na rĩrĩ, hangĩgĩa ngarari harĩ andũ erĩ, na matwarane cira-inĩ, nao aciri mamatuithanie-rĩ, mũndũ ũrĩa ũkonwo arĩ mũthingu nĩwe magatua atĩ ndarĩ na wĩhia, nake mũndũ ũrĩa mwaganu mamũtuĩre atĩ nĩ mwĩhia;na nĩgũgatuĩka atĩrĩ, atĩ mũndũ ũcio mwaganu angĩonwo atĩ aagĩrĩirũo nĩ kũhũrũo-rĩ, mũciri nĩoige akomio thĩ, ahũrũo mahũra maigana o ta ũrĩa waganu wake ũtariĩ, mũciri ũcio akĩonaga.Aahota kũmũhũrithia thanju mĩrongo ĩna, no ndagakĩrie hau; tondũ angĩkĩria hau, amũhũrithie thanju nyingĩ gũkĩra icio, mũrũ wa ithe wanyu hihi aahota kuonwo nĩwe ta amenithĩtio.Ndũkanohe ndegwa kanua hĩndĩ ĩrĩa ĩkũranga ngano, ĩkĩmĩhũra.Mũndũ na mũrũ wa nyina mangĩkorũo matũũranĩtie, na ũmwe wao akue, na akorũo atatigĩte kahĩĩ, mũndũ-wa-nja ũcio wa mũkui ndakanahikio nĩ mũndũ wa kũngĩ ũtarĩ wa nyũmba yao; mũrũ wa nyina na mũrũme nĩwe ũgathiĩ gwake, amũthambie atuĩke mũka, na amwĩkage o ta ũrĩa mũrũ wa nyina na mũrũme wa mũtumia aagĩrĩirũo nĩ gwĩka.Na nĩgũgakinya atĩrĩ, atĩ mwana ũrĩa mũtumia ũcio agaciara wa irigithathi, nĩwe ũgacoka ithenya rĩa mũrũ wa nyiha ũcio wakuire, nĩ getha rĩĩtwa rĩake rĩtikae gũikara ta rĩũrĩte thĩinĩ wa Isiraeli.Na rĩrĩ, mũndũ ũcio angĩkorũo ndekwenda gũthambia mũka ũcio wa mũrũ wa nyina-rĩ, mũka ũcio nĩakaambata athiĩ kĩhingo-inĩ gĩa itũũra harĩ athuri, oige atĩrĩ, Mũrũ wa nyina na mũthuri wakwa nĩaregete gũcokeria mũrũ wa nyina rĩĩtwa thĩinĩ wa Isiraeli; nĩaregete kũnjĩka ta ũrĩa mũrũ wa nyina na mũthuri wa mũtumia aagĩrĩirũo nĩ gwĩka.Hĩndĩ ĩo athuri a itũũra rĩao makĩmwĩte mamwarĩrie; nake angĩkĩrũgama oige atĩrĩ, Ndikwenda kũmũthambia;mũka ũcio wa mũrũ wa nyina akĩmũthengerere, o hau mbere ya athuri acio, akĩmuohore kĩratũ kĩmuume kũgũrũ, acoke amũtuĩre mata ũthiũ; akĩmũcokerie, oige atĩrĩ, Ũguo nĩguo mũndũ agekwo ũrĩa ũtagacoka kũhanda nyũmba ya mũrũ wa nyina.Na rĩrĩ, thĩinĩ wa Isiraeli, nyũmba ya mũndũ ũcio ĩgetagwo ũũ: Nyũmba ya muohorũo kĩratũ.Hĩndĩ ĩrĩa arũme erĩ mangĩgiana makĩrũa, nake mũka wa mũndũ ũmwe wao amakuhĩhĩrie nĩguo ahonokie mũthuriwe amũrute moko-inĩ ma ũcio ũkũmũhũra, nake agĩtambararie guoko gwake amũnyite kĩraĩro-rĩ,nĩũkamũtinia guoko; nawe wamuona na maitho maku, ndũkanamũcaĩre.Thĩinĩ wa mondo yaku-rĩ, ndũkanagĩe na mahiga merĩ ma gũthima namo me ngũũrani ithimĩro-inĩ, rĩmwe inene, na rĩngĩ inyinyi.O na ningĩ thĩinĩ wa nyũmba yaku, ndũkanagĩe na ibaba igĩrĩ cia gũthima nacio ii ngũũrani ithimĩro-inĩ, kĩmwe kĩnene, na kĩngĩ kĩnyinyi.No mũhaka ũkagĩa na ihiga rĩa gũthima narĩo rĩtangĩhenania; o na kĩbaba kĩagĩrĩru gĩtangĩhenania; nĩ getha matukũ maku maingĩhe ũrĩ o kũu bũrũri ũcio Jehova Ngai waku akũheaga.Nĩ gũkorũo andũ othe arĩa mekaga maũndũ ta macio, naguo ũguo nĩ ta kuuga andũ othe arĩa mekaga maũndũ matarĩ ma kĩhooto, me na thahu makĩonwo nĩ Jehova Ngai waku.Ta ririkana ũrĩa Aamaleki maagwĩkire ũrĩ njĩra, hĩndĩ ĩrĩa mwoimaga bũrũri wa Misiri;ũrĩa maacemanirie nawe njĩra, makĩhũra andũ anyu arĩa maatigĩtwo marũmĩrĩre arĩa angĩ, o acio othe maagĩte hinya makarigia thutha waku, rĩrĩa worĩtwo nĩ hinya, na ũkanoga; nao matiigana gwĩtigĩra Ngai.Na tondũ ũcio, nĩgũgakinya atĩrĩ, atĩ rĩrĩa Jehova Ngai waku agakorũo akũheete ũhurũko, ũgatiga mbaara na thũ ciaku ciothe iria igũikarĩte na ndwere ciothe thĩinĩ wa bũrũri ũcio Jehova Ngai waku akũheaga ũtuĩke igai rĩaku-rĩ, nĩũkanina Aamaleki o kũmanina matikanacoke kũririkanwo gũkũ thĩ guothe; na ndũkanariganĩrũo nĩ ũndũ ũcio.Na nĩgũgatuĩka atĩrĩ, atĩ hĩndĩ ĩrĩa ũgakinya bũrũri ũrĩa Jehova Ngai waku akũheaga, ũwĩgwatĩre ũtuĩke igai rĩaku, na ũũtũũre;no mũhaka ũkoya maciaro ma mbere ma irio cia mĩthemba yothe ya mĩgũnda yaguo, o marĩa ũkona ma kũinũkia moimĩte mĩgũnda ya bũrũri ũcio Jehova Ngai waku akũheaga, ũmekĩre kĩondo, ũcoke ũthiĩ nakĩo o handũ harĩa Jehova Ngai waku agathura nĩguo rĩĩtwa rĩake rĩtũũre ho;nawe ũgagĩthiĩ he mũthĩnjĩri-Ngai ũrĩa ũgakorũo ho matukũ macio, ũmwĩre atĩrĩ, Nĩngũheana ũhoro njĩre Jehova Ngai waku mũthenya ũyũ wa ũmũthĩ, atĩ nĩnginyĩte bũrũri ũrĩa Jehova ehĩtire akĩĩra maithe maitũ atĩ nĩagatũhe.Nake mũthĩnjĩri-Ngai ũcio aiyũkie kĩondo kĩu, akĩrute guoko gwaku, akĩige thĩ o hau mbere ya kĩgongona kĩa Jehova Ngai waku.Nawe hĩndĩ ĩo ũgagĩcokĩa uugĩre o hau mbere ya Jehova Ngai waku atĩrĩ, Baba aarĩ Mũsuriata worũraga; nake agĩgĩikũrũka agĩthiĩ Misiri, agĩtũũra kuo e mũgeni, andũ ake marĩ anyinyi mũno magĩtarũo; nao magĩkĩingĩhĩra kuo magĩtuĩka rũrĩrĩ rũnene, na rũĩ hinya, na rũa andũ aingĩ mũno;nao andũ a Misiri magĩtũhinyĩrĩria, na magĩtũnyarira, magĩtũigĩrĩra mawĩra ma hinya mũno matũtuĩte ngombo ciao;na ithuĩ tũgĩgĩkaĩra Jehova, Ngai wa maithe maitũ nake Jehova akĩigua gũkaya kũu gwitũ, nake akĩona ũrĩa tũranyarirũo, o na wĩra ũrĩa tũrarutithio wa hinya, o na kũhinyĩrĩrio kũrĩa tũrahinyĩrĩrio;nake Jehova agĩtũruta Misiri, na njara ĩrĩ hinya, o na guoko gũtambũrũkĩtio, hamwe na maũndũ ma kũguoyohania mũno, na kũringa ciama, o na maũndũ ma kũgegania;nake nĩatũrehete kũndũ gũkũ, agatũhe bũrũri ũyũ, o bũrũri wĩ bũthi wa iria, o na ũũkĩ.Na atĩrĩrĩ, wee Jehova, rĩu nĩndakũrehere maciaro ma mbere ma thĩ ĩno ũ’heete. Nawe ũkĩmaige thĩ mbere ya Jehova Ngai waku, ũcoke ũinamĩrĩre mbere ya Jehova Ngai waku, ũmũhoe;nawe nĩũgakena nĩ ũndũ wa maũndũ mothe mega marĩa Jehova Ngai waku akũheete, wee mwene, na nyũmba yaku, na Mũlawii, o na mũndũ wa kũngĩ ũrĩa ũtũũranĩtie nawe.Na rĩrĩ, mwaka wa ĩtatũ, naguo nĩguo mwaka ũrĩa gĩcunjĩ gĩa ikũmi kĩrutagwo-rĩ, warĩkia kũruta gĩcunjĩ kĩu gĩaku gĩa ikũmi kĩa indo ciothe iria irutagwo ituĩke gĩcunjĩ kĩu gĩa ikũmi, o ta ũrĩa indo ciaku igakorũo ciingĩhĩte-rĩ, nĩũgakĩhe Mũlawii, o na mũndũ wa kũngĩ, o na mwana wa ngoriai, o na mũtumia wa ndigwa, nĩ getha marĩĩre irio itũũra-inĩ rĩanyu thĩinĩ, maihũne;nawe ũgĩcoke uugĩre mbere ya Jehova Ngai waku atĩrĩ, Indo iria ciamũrĩtwo nĩndacieheria ndaciruta gwakwa mũciĩ, ndacihe Mũlawii, na mũndũ wa kũngĩ, na mwana wa ngoriai, o na mũtumia wa ndigwa, o ta ũrĩa maathani maku mothe marĩa ũnjathĩte matariĩ; ndiagararĩte maathani macio o na rĩmwe, kana ngariganĩrũo nĩmo;indo icio ndirĩ ndacirĩa hĩndĩ ĩrĩa ngũrĩrĩra kĩimba, kana ngĩcioya ngĩcieheria ndĩ na thahu, kana ngĩciheana nĩ ũndũ wa andũ akuũ nĩnjiguĩte uuge wa Jehova Ngai wakwa, na ngeka maũndũ mothe o ta ũrĩa ũnjathĩte.Ndagũthaitha ũrore thĩ wĩ gĩikaro-inĩ kĩu gĩaku gĩtheru, o kũu igũrũ matu-inĩ, ũrathime andũ aku Isiraeli, o na thĩ ĩno ũtũheete, o ta ũrĩa wehĩtire ũkĩĩrĩra maithe maitũ atĩ nĩũgatũhe bũrũri wĩ bũthi wa iria na ũũkĩ.Mũthenya ũyũ wa ũmũthĩ Jehova Ngai waku egũgwatha atĩ ũmenyagĩrĩre irĩra icio cia watho wa kũrũmĩrĩrũo na matuĩro ma cira; tondũ ũcio tũũra ũmamenyagĩrĩra na ngoro yaku yothe, o na muoyo waku wothe, o na ũmekage.Ũmũthĩ nĩwoimbũranĩra atĩ Jehova nĩwe Ngai waku, na atĩ nĩwagĩrĩirũo nĩ gũthiaga na njĩra ciake, na kũmenyagĩrĩra irĩra cia watho wake wa kũrũmĩrĩrũo o na maathani make, o na matuĩro make ma cira, na kũiguaga uuge wake;nake Jehova nĩoimbũranĩire ũmũthĩ atĩ wee wĩ rũrĩrĩ rũĩ bata mũno rũamũrĩirũo we mwene, o ta ũrĩa aakwĩrĩire, na atĩ nĩ wega ũikarage ũrũmĩtie maathani make mothe;na atĩ nĩegũkũnenehia gũkĩra ndũrĩrĩ iria ingĩ ciothe iria ombire, ũhoro-inĩ wa ngumo, na kũgĩa igweta, o na gũtĩĩka; na atĩ ũtuĩke rũrĩrĩ rũamũrĩirũo Jehova Ngai waku, o ta ũrĩa oigĩte.NAKE Musa, me na athuri a Isiraeli, magĩatha andũ, makĩmera atĩrĩ, Menyererai maathani mothe marĩa ndĩramwatha ũmũthĩ mũmarũmagĩrĩre.Na rĩrĩ, mũthenya ũrĩa mũkaringa Jorodani mũkinye bũrũri ũcio Jehova Ngai waku akuũheaga, nĩgũgatuĩka atĩrĩ, atĩ ũkahanda mahiga manene, ũcoke ũmathinge na rĩũmba,na igũrũ rĩamo wandĩke ciugo ciothe cia maathani macio, o warĩkia kũringa; nĩguo ũtonye bũrũri ũrĩa Jehova Ngai waku akũheaga, o bũrũri wĩ bũthi wa iria na ũũkĩ, o ta ũrĩa Jehova, Ngai wa mathoguo, aakwĩrĩire.Na nĩgũgakinya atĩrĩ, atĩ mwarĩkia kũringa Jorodani, nĩmũkahanda mahiga macio kĩrĩma-inĩ kĩa Ebali, o macio ngũmwatha ũhoro wamo ũmũthĩ; ũgĩcoke ũmathinge na rĩũmba.Ningĩ wakĩre Jehova Ngai waku kĩgongona ho, o kĩgongona kĩa mahiga; na ndũkanamoere kĩndũ o na kĩ gĩa kĩgera atĩ nĩguo ũmaacũhie nakĩo.Ũgaakĩra Jehova Ngai waku kĩgongona kĩa mahiga o ro ũguo matarĩ maicũhie; ũgĩcoke ũrutĩre igũrũ rĩakĩo mahaki ma njino ma Jehova Ngai waku;o na ningĩ ũrute indo cia magongona ma ũhoreri, na ũcirĩĩre o ho; ũgĩkenagĩre mbere ya Jehova Ngai waku.Nacio ciugo ciothe cia maathani macio ũciandĩke mahiga-inĩ macio igũrũ, cioneke wega mũno.Nake Musa, na athĩnjĩri-Ngai, acio Alawii, makĩaria na Aisiraeli othe, makiuga ũũ: Atĩrĩrĩ, wee Isiraeli, ta kira ki, ũthikĩrĩrie ũmũthĩ nĩguo watuĩka rũrĩrĩ rũa Jehova Ngai waku.Tondũ ũcio kĩrũmie uuge wa Jehova Ngai waku, na wĩkage maũndũ marĩa aathanĩte, o na irĩra cia watho wake wa kũrũmĩrĩrũo, o macio ndĩragwatha ũmũthĩ.Nake Musa agĩgĩtaara andũ mũthenya o ro ũcio, akĩmera ũũ:Andũ aya nĩo makarũgama o kũu kĩrĩma-inĩ kĩa Gerizimu nĩguo marathime andũ, mwaringa Jorodani; nĩ Simeoni, na Lawii, na Juda, na Isakaru, na Jusufu, na Benjamini;nao arĩa makarũgama kĩrĩma-inĩ kĩa Ebali, maheane ũhoro wa kĩrumi, nĩ aya: nĩ Reubeni, na Gadi, na Asheri, na Zebuluni, na Dani, na Nafitali.Nao Alawii magacokia ũhoro, mere andũ othe a Isiraeli ciugo ici na mũgambo mũnene, atĩrĩ,Kũgwatwo nĩ kĩrumi-rĩ, nĩ mũndũ ũrĩa ũgathondeka mũhianano mwacũhie, kana wa gũtwekio, aũhande na hitho, o ũcio wĩ thahu harĩ Jehova, ũthondeketwo na moko ma bundi. Nao andũ othe macokie ũhoro moige, Amen.Kũgwatwo nĩ kĩrumi-rĩ, nĩ mũndũ ũrĩa ũtarĩtĩaga ithe, kana nyina. Nao andũ othe moige, Amen.Kũgwatwo nĩ kĩrumi-rĩ, nĩ mũndũ ũrĩa ũgathamia mũtĩ wa mũhaka wa mũndũ ũrĩa mahakaine. Nao andũ othe moige, Amen.Kũgwatwo nĩ kĩrumi-rĩ, nĩ mũndũ ũrĩa ũkahĩtithia mũtumumu njĩra. Nao andũ othe moige, Amen.Kũgwatwo nĩ kĩrumi-rĩ, nĩ mũndũ ũrĩa ũkahotomia cira wa mũndũ wa kũngĩ, kana wa mwana wa ngoriai, kana wa mũtumia wa ndigwa. Nao andũ othe moige, Amen.Kũgwatwo nĩ kĩrumi-rĩ, nĩ mũndũ ũrĩa ũgakoma na mũtumia wa ithe, nĩ gũkorũo nĩ kũguũria aguũrĩtie ithe nguo. Nao andũ othe moige, Amen.Kũgwatwo nĩ kĩrumi-rĩ, nĩ mũndũ ũrĩa ũkagwata nyamũ ya mũthemba o na ũrĩkũ. Nao andũ othe moige, Amen.Kũgwatwo nĩ kĩrumi-rĩ, nĩ mũndũ ũrĩa ũgakoma na mwarĩ wa nyina, kana wa ithe. Nao andũ othe moige, Amen.Kũgwatwo nĩ kĩrumi-rĩ, nĩ mũndũ ũrĩa ũgakoma na mũthoniwe, nyina wa mũka. Nao andũ othe moige, Amen.Kũgwatwo nĩ kĩrumi-rĩ, nĩ mũndũ ũrĩa ũkagũtha mũndũ ũrĩa ũngĩ na hitho, amũũrage. Nao andũ othe moige, Amen.Kũgwatwo nĩ kĩrumi-rĩ, nĩ mũndũ ũrĩa ũkaamũkĩra ihaki nĩ getha orage mũndũ ũtarĩ ũũru ekĩte. Nao andũ othe moige, Amen.Kũgwatwo nĩ kĩrumi-rĩ, nĩ mũndũ ũrĩa utarĩrũmagia maũndũ ma watho ũyũ, amekage. Nao andũ othe moige, Amen.Na nĩgũgakinya atĩrĩ, atĩ ũngĩkaigua uuge wa Jehova Ngai waku na kĩyo, nĩguo ũmenyerere maathani make mothe marĩa ngũgwatha ũmũthĩ wĩkage-rĩ, Jehova Ngai waku nĩagagũtũũgĩria mũno ũnenehe gũkĩra ndũrĩrĩ iria ingĩ ciothe cia thĩ;ti-itherũ ũngĩkaigua uuge wa Jehova Ngai waku, nĩũgakinyĩrĩrũo nĩ irathimo ici ciothe.Ũrathimwo maũndũ-inĩ ma itũũra rĩanyu, na ũrathĩinwo maũndũ-inĩ ma mĩgũnda yaku.Ũrathanwo ũciari-inĩ wa ciana, na ũhoro-inĩ wa mĩgũnda yaku, na wa rũciaro rũa nyamũ ciaku, njaũ cia ng’ombe ciaku, na tũũri twa ndũru ciaku cia mbũri.Ũrathimwo ũhoro-inĩ wa ciondo ciaku cia magetha, na wa ndĩrĩ ciaku iria imandagĩrũo mũtu.Ningĩ ũrathimwo rĩinũkĩro-inĩ rĩa gwaku mũciĩ, o na riumagarĩro-inĩ.Jehova nĩwe ũgatũma thũ ciaku iria igagũũkĩrĩra ihũrĩrũo mbere yaku; igoka na njĩra o ro ĩmwe nĩguo igũũkĩrĩre; no rĩrĩ, ikagera njĩra mũgwanja igĩkũũrĩra.Jehova nĩagatũma kĩrathimo gĩake gĩgũkinyĩrĩre gĩkoniĩ makũmbĩ maku, o na maũndũ-inĩ mothe marĩa ugakoragwo ũgĩĩka na moko maku, na akũrathime ũrĩ bũrũri ũcio Jehova Ngai waku akũheaga.Jehova nĩagagũtua rũrĩrĩ rũtheru rũamũrĩirũo we mwene na ma o ma, o ta ũrĩa aakwĩrire na mwĩhĩtwa atĩ nĩageka, ũngĩgatũũra ũmenyereire maathani ma Jehova Ngai waku, na ũthiage na njĩra ciake.Nacio ndũrĩrĩ ciothe cia thĩ nĩikona atĩ wĩtanĩtio na Jehova; nacio nĩigagwĩtigagĩra.O na ningĩ-rĩ, Jehova nĩagagũtongia akũgune ũciari-inĩ wa ciana, o na rũciaro-inĩ rũa nyamũ ciaku, na maciaro-inĩ ma mĩgũnda ya bũrũri waku, o bũrũri ũcio Jehova erĩire mathoguo na mwĩhĩtwa atĩ nĩagakũhe.Jehova nĩagakũhingũrĩra kũndũ kũrĩa mũthithũ wake mwega ũigĩtwo, naguo ũguo nĩ ta kuuga igũrũ matu-inĩ, nĩ getha rĩkuuragĩrie mbura ĩrĩa bũrũri waku ũbatairio nĩyo ihinda rĩayo rĩakinya, na arathime mawĩra mothe marĩa marutagwo na moko maku; nawe nĩũkohoragĩra ndũrĩrĩ nyingĩ indo, no rĩrĩ, wee mwene ndũkohora harĩ cio.Nake Jehova nĩagagũtua o ta wĩ mũtwe, na ndagũtue ta wĩ gĩthita; nawe ũgaikara ũkĩrĩte andũ arĩa angĩ, no wee ndũgakĩrũo nĩo, ũngĩkorũo nĩũgatũũra ũiguĩte maathani ma Jehova Ngai waku, marĩa ndĩragwatha ũmũthĩ, ũmamenyagĩrĩre na ũmekage;na ndũkanagarũrũke na mwena wa ũrĩo, kana wa ũmotho, ũtige kũrũmĩrĩra kiugo o na kĩrĩkũ kĩa maũndũ marĩa ngũgwatha ũmũthĩ, atĩ nĩguo ũrũmagĩrĩre ngai ingĩ, ũcitungatĩre.No nĩgũgakinya atĩrĩ, atĩ ũngĩkaaga kũigua uuge wa Jehova Ngai waku, ũmenyagĩrĩre gwĩka maathani make mothe, o na irĩra cia watho wake wa kũrũmĩrĩrũo, marĩa ndĩragwatha ũmũthĩ, irumi ici ciothe nĩigagũcokerera, ĩkũgwate.Ũgwatwo nĩ kĩrumi maũndũ-inĩ ma itũũra rĩanyu, na ũgwatwo nĩ kĩrumi maũndũ-inĩ ma mĩgũnda yaku.Na ũgwatwo nĩ kĩrumi ũhoro-inĩ wa ciondo ciaku cia magetha, o na wa ndĩrĩ ciaku iria imandagĩrũo mũtu.Na ũgwatwo nĩ kĩrumi ũciari-inĩ wa ciana, na ũhoro-inĩ wa maciaro ma mĩgũnda yaku, na wa njaũ cia ng’ombe ciaku, o na tũũri twa ndũru ciaku cia mbũri.Ningĩ ũgwatwo nĩ kĩrumi rĩinũkĩro-inĩ rĩa gwaku mũciĩ, o na riumagarĩro-inĩ.Jehova nĩagatũma ũgwatwo nĩ kĩrumi, o na kũnyarirĩka, na ũtũũre ũkũũmagwo maũndũ-inĩ mothe marĩa ũgakoragwo ũgĩĩka na guoko gwaku, o nginya ũkaninwo, o na nginya ũthire o gũthira narua, nĩ ũndũ wa ũũru wa ciĩko ciaku iria wĩkaga, o icio itũmĩte ũtigane na niĩ.Jehova nĩagatũma mũthiro ũgũtũũrĩrĩre, o nginya hĩndĩ ĩrĩa agakorũo akũninĩte weherio bũrũri ũrĩa ũgũthiĩ kwĩgwatĩra ũtuĩke waku.Jehova niagakũhũra na ndũari njũru cia kũnina andũ, na mũrimũ wa kũhiũha mwĩrĩ, na kũrugĩka mwĩrĩ, na gwatio nĩ ciĩga, o na kũhũrũo na rũhiũ rũa njora, o na rũhuho rũhiũ rũa gũcina andũ, o na mbuu iria iragathagia irio namo maũndũ macio magũthingate o nginya ũninwo o kũninwo biũ.Na rĩrĩ, matu marĩa marĩ igũrũ rĩa mũtwe waku nĩmagatuĩka o ta gĩcango, o nayo thĩ ĩrĩa ĩrĩ mũhuro waku ĩtuĩke o ta kĩgera.Jehova nĩagatũma mbura ya bũrũri waku ĩtuĩke o ta mũhu, na ta rũkũngũ; nayo ĩkoima igũrũ ĩgũkore, o nginya hĩndĩ ĩrĩa ũkaninwo o kũninwo.Nake Jehova nĩagakũhũrithia thũ ciaku. Gũthiĩ ũgathiĩ na njĩra o ro ĩmwe ũgĩciũkĩrĩra, no rĩrĩ, ũkagera njĩra mũgwanja ũgĩciũrĩra na; nĩmũgacangio mabũrũri-inĩ mothe ma athamaki a gũkũ thĩ.Nakĩo kĩimba gĩaku gĩgatuĩka irio cia kũrĩagwo nĩ nyamũ ciothe cia rĩera-inĩ, o na nyamũ ciothe cia gĩthaka cia gũkũ thĩ, na hatikoneka mũndũ o na ũmwe wa gũcirira.Jehova agakũhũra na mahũra marĩa ma Misiri, na ironda njũru, na kĩmaĩ, o na ũhere, na ndũkahoneka.Ningĩ Jehova akũhũre na ũgũrũki, na ũtumumu, na ũgwatwo nĩ kĩmako ngoro-inĩ yaku;nawe ũgathiĩ ũkĩhambatagĩria mũthenya barigici, o ta ũrĩa mũndũ mũtumumu ahambatagĩria nduma-inĩ, na ndũkagaacĩra mĩthiĩre-inĩ yaku, no kũhinyĩrĩrio ũkahinyagĩrĩrio, na ũtũũre ũtahagwo indo hĩndĩ ciothe; na gũtikoneka mũndũ wa gũkũhonokia.Kũgũra ũkagũra mũirĩtu no nĩ mũndũ ũngĩ ũgakoma nake, ningĩ wake nyũmba, na ndũmĩtũũre, o na ũhande mũgũnda wa mĩthabibu, na ndũrĩe maciaro maguo.Ndegwa yaku ĩgathĩnjwo ũkĩĩonagĩra na maitho maku, no wee mwene ndũkarũma nyama yayo o na atĩa; ningĩ ũtunyũo ndigiri yaku na hinya, ĩrĩ o hau mbere yaku, na ndũcokerio; ningĩ mbũri ciaku iheo thũ ciaku, na nduone wa gũkũhonokia ũhoro-inĩ ũcio.Ariũ aku, na airĩtu aku, makaheo andũ a ndũrĩrĩ, na maitho maku meonere ũndũ ũcio, na maage hinya nĩ ũndũ wa gũtũũra macũthĩrĩirie mamerirĩirie, na gũtikagĩa ũndũ o na ũmwe ũkahota gwĩka na hinya wa guoko gwaku.Maciaro ma mĩgũnda yaku, o na ma mawĩra mothe marĩa ũkaruta, makarĩo maninwo biũ nĩ rũrĩrĩ ũtoĩ; nawe ũtũũre o uhinyagĩrĩrio, na ũthahagĩrĩrio hĩndĩ ciothe;nawe ũtuĩke o ta ũgũrũkĩte nĩ ũndũ wa maũndũ marĩa ũkeonagĩra na maitho maku.Jehova agakũhũra na mahũha moru, maru o na magũrũ, kuuma o ikinya rĩa kũgũrũ nginya o ruototia-inĩ rũa mũtwe waku, na matikahoneka.Jehova agagũtwara wee mwene, o na mũthamaki waku ũrĩa ũgethurĩra agwathage, kũrĩ rũrĩrĩ ũtoĩ, wee mwene, kana mathoguo; na kũu nĩkuo ũgatungatagĩra ngai ingĩ, cia mĩtĩ, o na cia mahiga.Nawe nĩũgatuĩka ta ũndũ wa kũgegania, o na uunagwo thimo, na ũnyararũo nĩ ndũrĩrĩ ciothe cia kũndũ kũrĩa Jehova agagũtwarithia.Ningĩ nĩũkoimagaria mbeũ nyingĩ cia kũhandwo mũgũnda, na no tũirio tũnini ũkagetha; nĩ gũkorũo ngigĩ nĩigacirĩa icinine biũ.Ningĩ ũhande mĩgũnda ya mĩthabibu, o na ũmĩcehe; no rĩrĩ, ndũkanyua ndibei yayo kana ũtue thabibu ciayo; nĩ ũndũ nĩikarĩo nĩ igunyũ.Ningĩ nĩũkagĩa na mĩtamaiyũ bũrũri waku wothe o handũ warũma; no ndũkehaka maguta mayo, nĩ ũndũ mĩtamaiyũ yaku nĩĩkahũrũrũka maciaro mayo.O na ũciare ciana cia arũme, na cia airĩtu, no itigatuĩka ciaku; nĩ gũkorũo nĩigatahwo igatuĩke ngombo.Ngigĩ nĩcio ikegwata mĩtĩ yaku yothe, na maciaro mothe ma mĩgũnda ya bũrũri waku.Mũndũ wa kũngĩ ũrĩa ũtũũrĩte thĩinĩ wanyu agakĩragĩrĩria o kwambatĩra akũgĩe igũrũ; nawe ũgakĩragĩrĩria o kũnyiha.Ũcio nĩagakuohoragĩra indo, no wee ndũrĩ kĩndũ ũkamuohorera; ningĩ atuĩke ta arĩ mũtwe, nawe ũtuĩke ta wĩ gĩthita.Irumi icio ciothe nĩigagũcokerera, na nĩigagũthingata, ũgwatwo nĩcio, o nginya ũninwo o kũninwo biũ, nĩ gũkorũo ndũigana kũigua mũgambo wa Jehova Ngai waku, ũmenyerere maathani make, na irĩra cia watho wake wa kũrũmĩrĩrũo, marĩa aagwathire wĩkage;nacio irumi icio ũkagwatwo nĩcio, nĩigatuĩka ũndũ wa kũmenyithania, na wa kũgegania, harĩ wee, o na harĩ njiaro ciaku, tene na tene;nĩ gũkorũo ndũigana gũtungatĩra Jehova Ngai waku ũkenete mũno, na ũcaũkĩte ngoro mũno, nĩ ũndũ wa ũrĩa indo ciaku ciothe ciingĩhĩte;tondũ ũcio ũgatũũra ũtungatagĩra thũ ciaku iria Jehova akarekia harĩ wee igũũkĩrĩre, ũhũtĩte mũno, na ũkanyota, na ũrĩ njaga, na wagĩte indo ciothe; nacio nĩigagwĩkĩra mũtĩ wa ngingo wa kĩgera ngingo, o nginya hĩndĩ ĩrĩa igakũnina biũ.Jehova nĩagakũrehithĩrie rũrĩrĩ ruumĩte kũndũ kũraya mũno, o gĩturi-inĩ gĩa thĩ, rũũmbũkĩte o ta nderi rũgũũkĩrĩre; na nĩ rũrĩrĩ ũtangĩmenya mwarĩrie waruo,naruo nĩ rũrĩrĩ rũa andũ monagwo gĩthiithi ta marĩ eĩ mũno, arĩa matarũmbũyagia ũhoro wa ũrĩa mũndũ akũrĩte, kana mageka andũ arĩa matarĩ akũrũ wega;nao andũ a rũrĩrĩ rũu nĩmakarĩa rũciaro rũa ũhiũ waku, o na maciaro ma mĩgũnda yaku, o nginya ũninwo biũ; ningĩ andũ acio matigagũtigĩria ngano, kana ndibei, kana maguta, kana rũciaro rũa ng’ombe ciaku, kana tũũri twa rũũru rũaku rũa mbũri; o nginya hĩndĩ ĩrĩa magatũma ũthirĩrĩkĩre.Ningĩ andũ acio makũrigicĩrie nĩguo magũtunye matũũra maku kũndũ guothe bũrũri waku, o nginya thingo ciaku iria ndaya cia matũũra maku igũe thĩ, o icio watũire wĩhokete; na makũrigicĩrie nĩguo magũtunye matũũra maku mothe kũndũ guothe bũrũri waku ũrĩa Jehova Ngai waku akũheete.Ningĩ ũrĩe maciaro ma nda yaku wee mwene, namo nĩ nyama cia ariũ aku, na airĩtu aku, arĩa Jehova Ngai waku akũheete. Ũguo nĩguo ũgeka hĩndĩ ĩo ya kũrigicĩrio mũgĩtunyũo matũũra manyu, o na ya kũnyarirĩka kũnene kũrĩa thũ ciaku igakũnyarira.Mũndũ ũrĩa mũhoreri thĩinĩ wanyu, na ũrĩa mwĩbarĩrĩri mũno, nĩakarora mũrũ wa nyina riitho rĩũru, o na mũka ũrĩa endete mũno, o na matigari ma ariũ ake arĩa atigĩtwo nao,na amaime othe, mũndũ o mũndũ, nyama ya ciana ciake ĩrĩa ekũrĩa we mwene, tondũ ndagakorũo atigarĩirũo nĩ kĩndũ kĩngĩ o na kĩ. Ũguo nĩguo ũgeka hĩndĩ ĩo ya kũrigicĩrio mũgĩtunyũo matũũra manyu, o na ya kũnyarirĩka kũnene kũrĩa thũ ciaku igakũnyarira, mũrĩ ahingĩre ihingo-inĩ cianyu ciothe thĩinĩ.O nake mũndũ-wa-nja ũrĩa mũhoreri na mwĩbarĩrĩri thĩinĩ wanyu, ũrĩa ũtangĩenda kũhutithia ikinya rĩa kũgũrũ gwake thĩ nĩ ũndũ wa ũrĩa e mwĩbarĩrĩri na akahorera, nĩakarora mũrũme ũrĩa endete mũno riitho rĩũru, o na mũrũwe, o na mwarĩ,o na gakenge karĩa gakoima gatagatĩ ka magũrũ make, o na ciana iria ingĩ ciake iria agaciara; nĩ gũkorũo nĩagacirĩa na hitho nĩ ũndũ wa ũrĩa aagĩte indo ciothe. Ũguo nĩguo ũgeka hĩndĩ ĩo ya kũrigicĩrio mũgĩtunyũo matũũra manyu, o na ya kũnyarirĩka kũnene kũrĩa thũ ciaku igakũnyarira, mũrĩ ahingĩre ihingo-inĩ cianyu thĩinĩ.Ũngĩkorũo ndũkamenyagĩrĩra gwĩka maũndũ o ta ũrĩa ciugo ciothe cia watho ũyũ, iria ciandĩkĩtwo ibuku-inĩ rĩrĩ, itariĩ, nĩ getha wĩtĩgagĩre rĩĩtwa rĩrĩ, JEHOVA NGAI WAKU, narĩo nĩrĩo rĩagĩrĩire kũgoocwo, o na gwĩtigĩrũo mũno-rĩ,Jehova nĩagagĩtũma mĩrimũ ĩrĩa ũkahũrũo nayo ĩtuĩke ya kũgegania mũno, hamwe na mĩrimũ ĩrĩa ĩkahũra njiaro ciaku, nayo nĩĩgatuĩka mĩrimũ mĩnene mũno, na ya gũtũũra hĩndĩ ndaya, o na ndũari njũru mũno cia gũtũũra hĩndĩ ndaya.O na ningĩ nĩagatũma mĩrimũ yothe ya Misiri, ĩrĩa watũire wĩtigagĩra, igũcokerere, nayo ĩtũũre ĩkwĩgwatĩrĩire.O na ningĩ atĩrĩ, ndũari ciothe, o na mĩrimũ yothe, ĩrĩa ĩtaandĩkĩtwo ibuku-inĩ rĩrĩ rĩa watho, ĩo o nayo Jehova nĩakamĩrehithie kũrĩ wee, o nginya ũninwo biũ.Na nĩmũgatigwo mũnyihĩte mũno mũgĩtarũo, o na harĩa mwaingĩhĩte ta njata iria irĩ igũrũ nĩ gũkorũo ndũigana kũigua uuge wa Jehova Ngai waku.Na nĩgũgatuĩka atĩrĩ, atĩ o ta ũrĩa Jehova aakenagio nĩ inyuĩ akĩmwĩka wega, o na akĩmũĩngĩhia, ũguo noguo Jehova agakenagio nĩ inyuĩ agĩtũma mũthire, na akĩmũnina o kũmũnina biũ; na nĩmũkahũrũo mũrutwo bũrũri ũcio ũgũthiĩ kwĩgwatĩra ũtuĩke waku.Nake Jehova nĩagakũharaganĩria ndũrĩrĩ-inĩ ciothe, kuuma o gĩturi kĩmwe gĩa gũkũ thĩ, o nginya gĩturi kĩrĩa kĩngĩ gĩakuo nakuo kũu nĩũgatungatĩra ngai ingĩ, iria wee mwene, kana mathoguo, mũtaamenyete; nacio nĩ ngai cia mĩtĩ, na cia mahiga.Na thĩinĩ wa ndũrĩrĩ icio ndũkona ũndũ o na ũrĩkũ wa gũkũiguithia wega, na hatikoneka handũ ha kũhurũkia ĩkinya rĩa kũgũrũ gwaku; no rĩrĩ, wĩ kũu, Jehova nĩagagũtebebia ngoro, na maitho maku maage kuona wega, na roho waku ũkũiguithagie ruo;namo matukũ mothe ma muoyo waku ũgatũũra o na mathangania; na nĩũkagwatagwo nĩ guoya ũtukũ, o na mũthenya, na ndũkamenya o na hanini ũrĩa ũhoro wa matukũ maku ũgaikara.Ihinda rĩa rũcinĩ ũkoiga atĩrĩ, Na arĩ gũtingĩgĩtuka! O narĩo ihinda rĩa hwaĩ-inĩ ũcoke kuuga atĩrĩ, Na arĩ gũtingĩgĩkĩa! Ũguo nĩguo ũkoiga nĩ ũndũ wa gwĩtigĩra kũrĩa ũgakorũo wĩtigĩrĩte na ngoro yaku, o na ũndũ wa maũndũ marĩa ũgakoragwo ũkĩona na maitho maku.Nake Jehova nĩagagũcokia Misiri wĩ marikabu-inĩ, akũgererie njĩra ĩrĩa ndakũheire ũhoro wayo, ngiuga ũũ: Ndũgacoka kũmĩona rĩngĩ o na rĩ. Nakuo kũu nĩmũgetwara mwĩyenderie thũ cianyu, nĩ getha mũtuĩke ndungata ciacio cia arũme, o na cia andũ-a-nja, no rĩrĩ, gũtirĩ mũndũ ũgetĩkĩra kũmũgũra.Ciugo icio nĩcio cia kĩrĩkanĩro kĩrĩa Jehova aathire Musa marĩkanĩre na ciana cia Isiraeli marĩ bũrũri wa Moabi, cia kuonganĩrĩrio na kĩrĩkanĩro kĩrĩa kĩngĩ aarĩkanĩire nao kũrĩa Horebu.Nake Musa agĩgĩĩta Aisiraeli othe, akĩmera atĩrĩ, Nĩmuonete maũndũ mothe marĩa Jehova ekire Firauni, o na ndungata ciake ciothe, o na bũrũri wake wothe, o kũu bũrũri wa Misiri, mũkĩmeonera na maitho manyu,o magerio manene marĩa mweoneire na maitho manyu, o na ciama, o na maũndũ manene ma kũgegania;no rĩrĩ, o na ũmũthĩ Jehova ndarĩ aamũhe ngoro ĩkũmenya maũndũ, na maitho ma kuona, na matũ ma kũigua.Na niĩ ndũire ndĩmũtongoragia mĩaka mĩrongo ĩna werũ-inĩ; nacio nguo cianyu itiigana kũmũtuĩkĩra mwĩrĩ, kana iratũ cianyu ikĩmũtuĩkĩra magũrũ.Mũtiigana kũrĩa irio iria cia ndũire, kana mũkĩnyua ndibei, kana kĩndũ kĩrũrũ gĩa gũtũma mũndũ arĩwo; nĩ getha mũmenye atĩ niĩ nĩ niĩ Jehova Ngai wanyu.Na hĩndĩ ĩrĩa mwakinyire kũndũ gũkũ, Sihoni mũthamaki wa Heshiboni, o na Ogu mũthamaki wa Bashani, makiuma nĩguo moke tũhũrane mbaara nao, na tũgĩkĩmatoria;tũkĩmatunya bũrũri wao, na ithuĩ tũgĩkĩũheana ũtuĩke igai rĩa Areubeni, na Agadi, o na nuthu ya mũhĩrĩga wa Amanase.Tondũ ũcio maũndũ ma kĩrĩkanĩro gĩkĩ, marĩa mũheetwo ũhoro wamo, mamenyagĩrĩrei, na mũmekage, nĩ getha mũgĩe na ũũgĩ wa gwĩkaga maũndũ manyu mothe wega.Ũmũthĩ mũrũgamĩte haha mbere ya Jehova Ngai wanyu, inyuothe anene anyu, na mĩhĩrĩga yanyu, na athuri anyu, na anyabara anyu, naguo ũguo nĩ ta kuuga arũme othe a Isiraeli,hamwe na ciana cianyu, na atumia anyu, o na andũ a kũngĩ arĩa matũũranĩtie na inyuĩ o kũu iraaro-inĩ cianyu, o na marĩ akuunĩri ngũ, o nginya agũtahĩri maĩ;nĩ getha ũgĩe ho kĩrĩkanĩro-inĩ gĩkĩ Jehova Ngai waku ekũrĩkanĩra nawe, o na ũhoro-inĩ wake ũrĩa Jehova Ngai waku egũkwĩrĩra ũmũthĩ na mwĩhĩtwa;nĩ getha agũtue rũrĩrĩ rũake we mwene na ma o ma, na ningĩ nĩguo atĩ ha ũhoro waku atuĩke Ngai waku kũna, o ta ũrĩa aakwĩrĩire na ningĩ o ta ũrĩa erĩire mathoguo, Iburahimu, na Isaaka, na Jakubu, na mwĩhĩtwa.Na ningĩ atĩrĩ, ti inyuĩ inyuiki ngũrĩkanĩra kĩrĩkanĩro gĩkĩ na inyuĩ, o na ngamwĩrĩra ũhoro ũyũ na mwĩhĩtwa,no rĩrĩ, mũndũ o wothe ũrĩa ũrũgamĩte haha mbere ya Jehova Ngai witũ hamwe na ithuĩ ũmũthĩ, o na ũrĩa ũtarĩ haha hamwe na ithuĩ ũmũthĩ, marĩ o ho mohoro-inĩ macio;(nĩ gũkorũo nĩmũũĩ ũrĩa twatũire bũrũri wa Misiri, o na ũrĩa twathiire tũgĩtuĩkanĩria mabũrũri ma ndũrĩrĩ iria mwakorire mũrĩ njĩra;na nĩmuonete maũndũ marĩa me thahu mũno ma andũ acio, na mĩhianano yao ya kũhoyũo, nayo nĩyo indo cia mĩtĩ, na cia mahiga, na cia betha, na cia thahabu, iria ciarĩ thĩinĩ wao;)nĩ getha thĩinĩ wanyu ũmũthĩ hatikagĩe mũndũ mũrũme, kana mũndũ-wa-nja, kana andũ a nyũmba ĩmwe, kana andũ a mũhĩrĩga ũmwe, ũhũgũrĩtwo ngoro ĩgatiga kũrora Jehova Ngai waku, atĩ nĩguo athiĩ agatungatĩre ngai cia ndũrĩrĩ icio; nĩ getha thĩinĩ wanyu hatikagĩe na mũri wa mũtĩ ũgũciara maciaro marũrũ, marũrĩte o ta nyongo;na gũkinye atĩrĩ, atĩ hĩndĩ ĩrĩa ekũigua ciugo cia kĩrumi gĩkĩ, egathĩrĩrie na ngoro yake, oige atĩrĩ, Niĩ nĩngũgĩa na thayũ o na ndathiĩ na mĩthiĩre ya ũremi wa ngoro yakwa, ’ninanĩrie kĩrĩa kĩigũ na kĩrĩa kĩũmũ hamwe.Mũndũ ũcio-rĩ, Jehova ndakamũkirĩra; no makĩria marakara ma Jehova, o na ũiru wake, nĩmagatogerera mũndũ ũcio okĩrĩrũo, nacio irumi ciothe iria ciandĩkĩtwo ibuku-inĩ rĩrĩ imũcokerere, nake Jehova ahuure rĩĩtwa rĩake rĩehere gũkũ thĩ mũhuro wa igũrũ.Ningĩ Jehova aamũre mũndũ ũcio amũthengie mĩhĩrĩga-inĩ yothe ya Isiraeli agwatwo nĩ ũũru, o ta ũrĩa irumi ciothe itariĩ cia kĩrĩkanĩro kĩrĩa kĩandĩke ibuku-inĩ rĩrĩ rĩa watho.Na rĩrĩ, ha ũhoro wa rũciaro rũaku rũrĩa rũgacoka gũũka thutha waku, naruo nĩruo ciana cianyu iria igacoka kwarahũka, o na mũgeni ũrĩa ũkoima bũrũri wĩ kũraya, andũ acio-rĩ, mona ũrĩa bũrũri ũcio ũhũrĩtwo na mĩrimũ mĩũru, o na ndũari iria Jehova agatũma irũarũo,na ũrĩa bũrũri ũcio wothe ũtuĩkĩte ũbiriti mũtheri, na cumbĩ, o na kũhĩa gũtheri, na atĩ gũtirĩ kĩndũ kĩngĩhandwo kuo, kana gĩciare, na ningĩ gũtirĩ nyeki ĩngĩmera kuo o na atĩa, na atĩ ũhoro waguo ũtariĩ o ta ũrĩa kũng’aũranio gwa Sodomu na Gomora, na Adima, na Zeboimu gwatariĩ, namo nĩmo matũũra marĩa maaninirũo nĩ Jehova nĩ ũndũ wa marakara o na mang’ũrĩka make, hĩndĩ ĩo andũ acio,naguo ũguo nĩ ta kuuga ndũrĩrĩ icio ciothe, ikiuge atĩrĩ, Hĩ! Ĩ hihi nĩ kĩ gĩatũmire Jehova eke bũrũri ũyũ ũguo? Ningĩ-rĩ, gĩtũmi kĩa marakara maya mahiũ ũũ, nĩ kĩ?Hĩndĩ ĩo andũ magĩcoke moige atĩrĩ, Nĩ ũndũ nĩmaatigire kũrũmia kĩrĩkanĩro kĩa Jehova, Ngai wa maithe mao, kĩrĩa aarĩkanĩire nao hĩndĩ ĩrĩa aamarutire bũrũri wa Misiri;magĩgĩthiĩ gũtungatĩra ngai ingĩ, magĩciturĩria ndu, magĩcihoya, nacio nĩ ngai iria mataamenyete ũhoro wacio, na iria ataamaheete;ũndũ ũcio nĩguo watũmire marakara ma Jehova maakane mokĩrĩre bũrũri ũyũ, nĩguo aũreherere irumi ciothe iria ciandĩkĩtwo ibuku-inĩ rĩrĩ;ningĩ Jehova, tondũ wa marakara, na mang’ũrĩka, o na mathũgũta manene macio aarĩ namo, akĩmamunya akĩmaruta bũrũri wao, akĩmaikia bũrũri ũngĩ, o ta ũũ gũtariĩ ũmũthĩ.Hitho ciothe nĩ cia Jehova Ngai witũ; no rĩrĩ, maũndũ marĩa maguũranĩirio nĩ maitũ, o na ma ciana ciitũ, nginya tene na tene, nĩ getha twĩkage maũndũ mothe ma watho ũyũ.Na nĩgũgakinya atĩrĩ, atĩ hĩndĩ ĩrĩa maũndũ macio mothe magagũkora, namo nĩmo kĩrathimo kĩu, o na kĩrumi kĩu, o icio njigĩte mbere yaku, nawe ũitĩke gũcirirĩkana wĩ kũu ndũrĩrĩ-inĩ icio ciothe, kũndũ kũrĩa Jehova Ngai waku agũtwarithĩtie,ũcokerere Jehova Ngai waku, na wathĩkagĩre uuge wake na ngoro yaku yothe o na muoyo waku wothe, wee mwene o na ciana ciaku, o ta ũrĩa maũndũ mothe matariĩ marĩa ngũgwatha ũmũthĩ-rĩ,hĩndĩ ĩo Jehova Ngai waku nĩakagarũra ũhoro waku wa gũtũũra wĩ ngombo, na akũiguĩre tha, agũcokererie, akũrute ndũrĩrĩ-inĩ icio ciothe, kũndũ kũrĩa Jehova Ngai waku aakũharaganĩirie.Na rĩrĩ, o na andũ amwe aku arĩa maateetwo mangĩgakorũo marĩ o gĩturi-inĩ gĩa kũu igũrũ matu-inĩ-rĩ, Jehova Ngai waku no agagũcokereria uume kuo, akũiyĩre akũrute kuo,nake Jehova Ngai waku agũtware bũrũri ũcio mathoguo megwatĩire ũgĩtuĩka wao, nawe ũwĩgwatĩre ũtuĩke waku, na agwĩkage maũndũ mega, na akũingĩhie gũkĩra mathoguo.Ningĩ Jehova Ngai waku akũruithie ngoro, o na ngoro cia rũciaro rũaku, nĩ getha wendage Jehova Ngai waku na ngoro yaku yothe, o na muoyo waku wothe, nĩguo ũtũũre muoyo.Nake Jehova Ngai waku nĩagatũma thũ ciaku igwatwo nĩ irumi icio ciothe, hamwe na arĩa magũthũũrĩte, o acio maakũnyariraga.Nawe nĩũgacoka gwathĩkĩra uuge wa Jehova, na wĩkage maũndũ mothe ma watho ũrĩa ngũgwatha ũmũthĩ.Nake Jehova Ngai waku nĩagagũtongia, akũgune mawĩra-inĩ mothe marĩa ũkaruta na moko maku, o na ũciari-inĩ wa ciana, na rũciaro-inĩ rũa ũhiũ waku, o na maciaro-inĩ ma thĩ yaku; nĩ gũkerũo Jehova nĩagacoka gũgũkenera akũgune, o ta ũrĩa aatũire akenagĩra mathoguo,ũngĩkorũo nĩũrĩathĩkagĩra uuge wa Jehova Ngai waku, ũmenyagĩrĩre maathani make, na irĩra cia watho wake wa kũrũmĩrĩrũo iria ciandĩkĩtwo ibuku-inĩ rĩrĩ rĩa watho; o na ũkorũo nĩũkũhũgũkĩra Jehova na ngoro yaku yothe, o na muoyo waku wothe.Tondũ-rĩ, rĩathani rĩrĩ ngũgwatha ũmũthĩ, rĩtikũgĩtĩire hinya, kana rĩgakũraihĩrĩria.Rĩtirĩ igũrũ matu-inĩ marĩa mairũ, atĩ hihi nĩguo uuge atĩrĩ, Nũ ũgũtwambatĩra matu-inĩ arĩgĩre atũrehere, na atũiguithie ũhoro warĩo nĩguo tũrĩĩkage?Ningĩ rĩtirĩ mbarĩ ĩrĩa ĩngĩ ya iria, nĩ getha hihi uuge atĩrĩ, Nũ ũgũtũringĩra iria, arĩgĩre atũrehere, na atũiguithie ũhoro warĩo nĩguo tũrĩĩkage?No rĩrĩ, uuge ũcio wĩ hakuhĩ nawe, o kanua-inĩ gaku, na ngoro-inĩ yaku, nĩ getha ũwĩkage.Atĩrĩrĩ, ta rora wone atĩ ũmũthĩ ndakũigĩra mbere yaku ũhoro wa gũtũũra muoyo, na maũndũ mega, na ndakũigĩra gĩkuũ, o na ũũru;nĩ ũndũ wa ũrĩa ngũgwatha ũmũthĩ atĩ wendage Jehova Ngai waku, na ũthiage na njĩra ciake, na ũmenyagĩrĩre maathani make, na irĩra cia watho wake wa kũrũmĩrĩrũo, o na matuĩro make ma cira, nĩ getha ũtũũre muoyo, o na ũingĩhe, nĩguo Jehova Ngai waku akũrathime wĩ kũu bũrũri ũcio ũgũthiĩ kwĩgwatĩra ũtuĩke waku.No rĩrĩ, ngoro yaku ĩngĩmũhutatĩra wage kũmũigua, no ũgucio na njĩra ĩngĩ, ũgaturagĩrie ngai ingĩ ndu, ũcitungatĩre rĩ,nĩngũkwĩra ũmũthĩ na ma, atĩ mũtirĩ hingo mũtakaninwo; namo matukũ manyu matikaingĩha thĩinĩ wa bũrũri ũcio, o kũu ũkũringa Jorodani ũgakwĩgwatĩre gũtuĩke gwaku.Nĩndeta igũrũ, na thĩ, gũtuĩke aira harĩ inyuĩ ũmũthĩ, a atĩ nĩndaiga o mbere yaku ũhoro wa gũtũũra muoyo, o na wa gĩkuũ; na wa kĩrathĩino, o na wa kĩrumi tondũ ũcio thura muoyo, nĩ getha ũtũũre muoyo, wee mwene, o na njiaro ciaku,wendage Jehova Ngai waku, na wathĩkagĩre uuge wake, na wĩgwatanagie nake nĩ gũkorũo nĩwe muoyo waku, na nĩwe ũingĩhagia matukũ maku; nĩ getha ũtũũre bũrũri ũcio Jehova erĩire maithe maku, Iburahimu, na Isaaka, na Jakubu, na mwĩhĩtwa atĩ nĩakamahe.Nake Musa agĩgĩthiĩ akĩhe andũ othe a Isiraeli mohoro maya.Agĩkĩmera atĩrĩ, Niĩ rĩu ũmũthĩ-rĩ, nĩ ’hingĩtie mĩaka igana rĩa mĩrongo ĩĩrĩ; na ndingĩhota gũcoka kuumagara kana kũinũka mũciĩ; na ningĩ Jehova nĩanjĩrĩte atĩrĩ, Wee, ndũkũringa rũũĩ rũrũ rũa Jorodani.Jehova Ngai waku we mwene nĩegũgũthiĩ mbere ũkĩrũringe; ningĩ nĩwe ũkũnina ndũrĩrĩ ici ciothe irĩ mbere yaku ikweherere, o ici ũkegwatĩra kũndũ gwacio, gũtuĩke gwaku; nake Joshua nĩwe ũgũthiĩ mbere yaku akũringie, o ta ũrĩa Jehova oigĩte.Nake Jehova nĩegũciĩka o ta ũrĩa ekire Sihoni na Ogu, athamaki a Aamori, o na andũ a bũrũri wao, o acio aaninire.Ningĩ Jehova nĩegũcirekereria acineane harĩ inyuĩ, mũciĩke o ta ũrĩa maũndũ mothe matariĩ marĩa ndĩmwathĩte.Gĩai na hinya, na mũũmĩrĩrie; menyai mwĩtigĩre, kana mũmakio nĩcio; nĩ gũkorũo Jehova Ngai waku nĩwe ũgũtwarana nawe; ndagagũtigĩrĩra, kana atigane nawe.Nake Musa agĩgĩĩta Joshua, akĩmwĩrĩra o hau maitho-inĩ ma Aisiraeli othe atĩrĩ, Gĩa na hinya, na ũũmĩrĩrie, nĩ gũkorũo nĩwe ũgũthiĩ na andũ aya bũrũri ũrĩa Jehova erĩire maithe mao na mwĩhĩtwa atĩ nĩakamahe; nawe nĩwe ũgatũma maũgae ũtuĩke wao.Nake Jehova nĩwe ũgũthiĩ mbere yaku, na nĩegũikara hamwe nawe, na ndagagũtigĩrĩra, kana atigane nawe; wee menya wĩtigĩre, kana ũmake.Nake Musa agĩkĩandĩka watho ũcio, akĩũnengera athĩnjĩri-Ngai, ariũ a Lawii, arĩa maakuuaga ithandũkũ rĩa kĩrĩkanĩro kĩa Jehova, o na athuri othe a Isiraeli.Ningĩ Musa agĩkĩmaatha, akĩmera ũũ: Atĩrĩrĩ, o mũthia-inĩ wa mwaka o mwaka wa mũgwanja, o ihinda rĩrĩa rĩathanĩtwo rĩa atĩ mathirĩ marekanĩrũo hĩndĩ ya gĩathĩ gĩa gwaka ithũnũ,narĩo nĩrĩo ihinda rĩrĩa Aisiraeli othe magathiĩ kwĩonania mbere ya Jehova Ngai waku, o handũ harĩa agathura-rĩ, ciugo cia watho ũyũ nĩigathomerũo ho, Aisiraeli othe makĩĩiguagĩra na matũ mao.Hĩndĩ ĩo andũ a mĩthemba yothe, arũme, na andũ-a-nja, na andũ arĩa anyinyi, o na mũndũ wa kũngĩ ũrĩa ũrĩ gwaku mũciĩ, nĩũkamonganithia, nĩ getha maciigue, na maciĩrute, na metigĩre Jehova Ngai waku, na mamenyagĩrĩre gwĩka o ta ũrĩa ciugo icio ciothe cia watho ũyũ itariĩ;na nĩ getha ciana ciao, iria itaacimenyete, iciigue, na ciĩrute gwĩtigĩra Jehova Ngai wanyu, ihinda rĩrĩa rĩothe mũgũtũũra muoyo mwĩ bũrũri ũrĩa mũkũringa Jorodani mũkegwatĩre ũtuĩke wanyu.Nake Jehova agĩkĩĩra Musa ũũ: Atĩrĩrĩ, ihinda rĩaku rĩa atĩ no mũhaka ũkue nĩrĩkuhĩhĩirie; ĩta Joshua, mũthiĩ mũkarũgame nake hema-inĩ-ya-gũtũnganwo nĩguo ndĩmũtaare. Nao Musa na Joshua magĩgĩthiĩ, makĩrũgama hema-inĩ-ya-gũtũnganwo.Nake Jehova agĩkĩmoimĩrĩra akĩoneka kũu Hema-inĩ ĩo thĩinĩ, arĩ gĩtugĩ-inĩ gĩa itu; nakĩo gĩtugĩ kĩu gĩa itu gĩkĩrũgama o mũromo-inĩ wa Hema ĩo.Nake Jehova agĩkĩĩra Musa ũũ: Atĩrĩrĩ, wee nĩũgũkoma hamwe na mathoguo; nao andũ aya nĩmagokĩra merirĩrie kũrũmĩrĩra ngai ng’eni cia andũ a bũrũri ũcio megũthiĩ gũtũũrania nao, na nĩmagatigana na niĩ, mathũkie kĩrĩkanĩro gĩakwa kĩrĩa tũrĩkanĩire nao.Hĩndĩ ĩo nĩguo na niĩ ngacinwo nĩ marakara, ndĩmokĩrĩre, ndigane nao; na ndĩmahithe ũthiũ wakwa, nao maninwo, na makorũo nĩ maũũru maingĩ, na mathĩna maingĩ, o nginya makoiga atĩrĩ, mũthenya ũcio, Githĩ tũtikoretwo nĩ maũũru maya nĩ ũndũ wa ũrĩa Ngai witũ atatũũraga thĩinĩ witũ?Na rĩrĩ, mũthenya ũcio-rĩ, ndirĩ hingo itakamahitha ũthiũ wakwa nĩ ũndũ wa ũũru ũrĩa magakorũo mekĩte, nĩ ũndũ wa kũhũgũkĩra ngai ingĩ magacihoya.Tondũ ũcio wĩandĩkĩrei rũĩmbo rũrũ; nawe ũcoke ũrũrute ciana cia Isiraeli; na ningĩ ũtũme rũinwo na tũnua twacio, nĩ getha rũĩmbo rũrũ rũtuĩke ũira wa kũnyumbũra harĩ ciana cia Isiraeli.Nĩ ũndũ-rĩ, hĩndĩ ĩrĩa ngakorũo ndĩcikinyĩtie bũrũri ũcio wĩ bũthi wa iria na ũũkĩ, o ũcio nderĩire maithe ma cio na mwĩhĩtwa atĩ nĩngacihe, nacio ikorũo irĩĩte irio ciaguo ikehũnĩrĩria, o na ikanora, hĩndĩ ĩo nĩguo ikahũgũkĩra ngai ingĩ, icitungatĩre icoke i’mene, ithũkie kĩrĩkanĩro gĩakwa.Na nĩgũgakinya atĩrĩ, atĩ hĩndĩ ĩrĩa maũũru maingĩ, o na mathĩna maingĩ, magacikora, hĩndĩ ĩo nĩguo rũĩmbo rũrũ rũgatuĩka ũira wa gũciririkania ũrĩa maũndũ marĩa mekĩtwo matariĩ; nĩ ũndũ rũtikariganĩra rũage kũinwo na tũnua twa mbeũ ciacio; nĩ gũkorũo o na rĩu, ihinda o rĩrĩ, itarĩ ndĩracitwara bũrũri ũcio ndoigire na mwĩhĩtwa atĩ nĩngacihe, nĩnjũĩ meciria marĩa ciĩciragia.Tondũ ũcio Musa agĩkĩandĩka rũĩmbo rũrũ mũthenya o ro ũcio, akĩrũruta ciana cia Isiraeli.Nake Jehova agĩgĩtaara Joshua wa Nuni, akĩmwĩra ũũ: Atĩrĩrĩ, gĩa na hinya, na ũũmĩrĩrie; nĩ gũkorũo nĩwe ũgakinyia ciana cia Isiraeli bũrũri ũcio ndoigire na mwĩhĩtwa atĩ nĩngacihe; na nĩngũikara hamwe nawe.Na gũgĩkinya atĩrĩ, atĩ Musa aarĩkia kwandĩka ciugo cia watho ũyũ ibuku-inĩ, o nginya igĩthira-rĩ,Musa agĩgĩcoka agĩatha Alawii arĩa maakuuaga ithandũkũ rĩa kĩrĩkanĩro kĩa Jehova, akiuga ũũ:Oyai ibuku rĩrĩ rĩa watho, mũkarĩige mwena-inĩ wa ithandũkũ rĩa kĩrĩkanĩro kĩa Jehova Ngai wanyu, nĩ getha rĩikarage ho rĩtuĩke ũira wa kũnyumbũra harĩ cio.Nĩ ũndũ nĩnjũĩ ũrĩa ũremete, o na ũrĩa ũtũire ũũmĩtie kĩongo. Atĩrĩrĩ, o na rĩu njikarĩte ndĩ o muoyo hamwe na inyuĩ, no mũtuĩkĩte aremi Jehova; ĩ hihi mũgagĩkĩrĩrĩria atĩa kũmũrema ndarĩkia gũkua?Ta nyũnganithĩriai athuri othe a mĩhĩrĩga yanyu, o na anene arĩa mamwathaga, nĩ getha njarie ũhoro ũyũ makĩũiguaga na matũ mao, njoke njĩte igũrũ o na thĩ gũtuĩke aira a kũmoimbũra.Nĩ ũndũ nĩnjũĩ atĩ ndarĩkia gũkua nĩmũgethũkia o gwĩthũkia biũ, mũgarũrũke mũtige gũthiĩ na njĩra ĩrĩa ndĩmwathĩte mũthiage nayo; naguo ũũru nĩũkamũkora matukũ marĩa ma kũrigĩrĩria, nĩ ũndũ nimũgekaga maũndũ marĩa monagwo marĩ moru nĩ Jehova, mũmũthirĩkie nĩguo arakare nĩ ũndũ wa maũndũ marĩa mũgekaga na moko manyu.Nake Musa agĩkĩaria ciugo cia rũĩmbo rũrũ akĩiguagwo nĩ ũũngano wothe wa Isiraeli, o nginya igĩthira, akiuga ũũ:Atĩrĩrĩ! inyuĩ matu-mairũ, ta tegai matũ ndĩmũhe ũhoro;O nawe thĩ-rĩ, ta thikĩrĩria ũigue ndeto cia kanua gakwa.Ũrutani ũrĩa ngũrutana ũrĩtaataga o ta mbura,Nacio ciugo iria nguuga igũtuĩka o ta ireera rĩiyũrĩte thĩ,O na ituĩke o ta rũciciũ rũkĩihũgia nyeki ya mũmerano,O na ta mbura nene ĩkiurĩra mathangũ gĩthaka-inĩ,Nĩ gũkorũo nĩ kũheana ngũheana ũhoro wa rĩĩtwa rĩa Jehova;Inyuĩ na inyuĩ-rĩ, goocai Ngai witũ nĩ ũndũ wa ũnene wake.We ũcio wĩtagwo Rũaro Rũa Ihiga-rĩ, wĩra ũrĩa arutaga nĩ mwagĩrĩru kũna kũna;Nĩ gũkorũo mĩthiĩre yake yothe nĩ ya kĩhooto;Nake nĩwe Mũrungu ũrĩa mwĩhokeku, ũtarĩ ũũru,Na ningĩ nĩ wa ma, o na wa kĩhooto.Nĩmethũkĩtie mbere yake, na tio ciana ciake, nĩ ũndũ nĩmamwaganĩire;Nĩo rũciaro rũremu rũĩ wogomo.Atĩrĩrĩ, inyuĩ andũ aya akĩgu na mũkaaga ũũgĩ,Githĩ mũhera ũrĩa mũcũngĩte Jehova nĩguo ũcio?Githĩ tiwe thoguo ũrĩa wakũũmbire?Nĩwe wakũũmbire, o na agĩtũma ũikare wĩhandĩte wega.Ta ririkana matukũ marĩa maathirire tene,Wĩcirie ũhoro wa mĩaka ĩrĩa yatũũrĩtwo nĩ njiaro nyingĩ cia tene;Ta hoya thoguo ũhoro, nake nĩegũkuonia.O na athuri anyu, nao nĩmegũkwĩra.Hĩndĩ ĩrĩa Ũcio-Wĩ-Igũrũ-Mũno aagayanirie ndũrĩrĩ mabũrũri ma cio,O na rĩrĩa aamũranirie ciana cia andũ-rĩ,Nĩaatuire mĩhaka ya ndũrĩrĩAririkaine ũrĩa ciana cia Isiraeli ĩkaigana igĩtarũo.Nĩ gũkorũo andũ a Jehova nĩo igai rĩake,Nake Jakubu nĩwe ũmũgũĩrĩire amwĩgwatĩre atuĩke wake.Nĩ kuona aamuonire kũndũ werũ-inĩ mũtheri,O kũndũ kũrĩa gũtarĩ ũrĩa gũtariĩ tiga o werũ mũtheri ũgambagwo nĩ nyamũ;Nake agĩkimũrigicĩria, o na akĩmũikaria wega,Na akĩmũmenyerera o ta arĩ kĩũma gĩake kĩa riitho;Na rĩrĩ, o ta ũrĩa nderi yarahũraga tũcui twayo nyũmba yayo thĩinĩ,O na ĩkabatabata igũrũ rĩatuo,O ũguo noguo Jehova aatambũrũkirie mathagu make, akĩmoya,Akĩmakuua amaigĩrĩire igũrũ rĩamo;Jehova wiki nowe wamũtongoririe,Na gũtiarĩ ngai ya kũngĩ yarĩ hamwe nake.Kũndũ kũrĩa gũtũũgĩru gwa thĩ nĩkuo aamũhaicithirie,Agĩtũma arĩage irio iria ciumĩte mĩgũnda;Na akĩmuongithia ũũkĩ aũrutĩte rũaro-inĩ rũa ihiga,O na maguta amarutĩte ihiga-inĩ rĩa nyaigĩ;O na akĩmũhe ngorono ya ng’ombe, o na iria rĩa ng’ondu,Hamwe na maguta ma tũtũrũme,Na ndũrũrae cia kĩruka kĩa Bashani, hamwe na thenge,Na mũtu ũrĩa mwega mũno wa ngano;O na ũkanyua thakame ya thabibu, nayo nĩyo ndibei yacio.No rĩrĩ, Jeshuruni nĩ kũnora aanorire, agĩikia hati;Wee-rĩ, nĩ kũnora ũnorete ũgatunguha, ũkahũna mũno;Hĩndĩ ĩo agĩgĩtigana na Ngai ũrĩa wamũũmbire,Agĩkĩnyarara Rũaro Rũa Ihiga rũrĩa rũamũhonokirie.Magĩkĩiguithia Jehova ũiru nĩ ũndũ wa ngai ciao cia kũngĩ,O na maĩkĩmũthirĩkia na maũndũ mao ma tũhũ nĩguo arakare.Ningĩ makĩrutĩra ndaimono o icio itaarĩ Ngai magongona,Magĩgĩthĩnjĩra ngai iria mataamenyete ũhoro wacio,O ngai cia mũũkano iria cionekire thutha-inĩ,Iria itetigĩrĩtwo nĩ maithe manyu.Ũgĩkĩaga kũrũmbũiya Rũaro Rũa Ihiga rũrĩa rũagũciarire,O nake Mũrungu ũrĩa wagũciarire ũgĩkĩriganĩrũo nĩwe.Nake Jehova akĩona ũndũ ũcio akĩmathũũra,Nĩ ũndũ wa ũrĩa ariũ ake, na airĩtu ake, maamũthirĩkirie magĩtũma arakare,Nake agĩkiuga atĩrĩ, Niĩ na niĩ-rĩ, nĩngũmahitha ũthiũ wakwa,Ndĩkĩone ũrĩa ũhoro wao wa kũrigĩrĩria ũgaikara;Nĩ gũkorũo matũire marĩ rũciaro rũremu mũno,O na ciana itarĩ gwĩtĩkia ingĩĩtĩkia.Manjiguithĩtie ũiru nĩ ũndũ wa ngai hatarĩ,Maga’thirĩkia na maũndũ mao ma tũhũ marĩa mekaga magatũma ndakare.Niĩ na niĩ-rĩ, ngamaiguithia ũiru nĩ ũndũ wa rũrĩrĩ hatarĩ,Ndĩmathirĩkie na ũndũ wa rũrĩrĩ rũkĩgu ndũme marakare.Marakara makwa maakanĩte o ta mwakiŨrĩa wakanĩte ũgakinya o Kwa-ngoma kũu kũriku mũno,Ũgagĩcina thĩ o na irio iria ciumaga kuo, ũgacinina biũ;O nacio itina-inĩ cia irĩma magakũmundia mwaki.Maũndũ ma kũmagera ngero-rĩ, nĩ kuorerera ngamorerera,Nayo mĩguĩ yakwa ndĩmĩninĩre harĩ o, ngĩmaikia:Makaagio hinya nĩ ng’aragu, nayo mĩĩrĩ yao ĩikare ĩhiũhĩte mũno ikarĩĩka,Na maninwo ininana irũrũ mũno;Ngamatwarithĩria nyamũ irĩ magego mogĩ mũno,O na ũrũrũ wa nyamũ iria itambaga thĩ tĩri-inĩ.Hĩndĩ ĩrĩa me na kũu nja-rĩ, nĩ hiũ cia njora ikamanina,Narĩo ihinda rĩrĩa me nyũmba, nĩ gũtebeba gũkamagwata,Kũninwo aanake na airĩtu, Na rũkenge, o na mũndũ wĩ mbuĩ.Ũrĩa njugĩte nĩ atĩrĩ, nĩ atĩ, Nĩingĩkamaharagania matwarũo kũraya,O na ningĩ nĩingĩgatũma matige gũcoka kũririkanwo thĩinĩ wa andũ,Tiga ũndũ wa gwĩtigĩra rũmena rũa arĩa marĩ ũthũ nao,Nĩ getha hihi amuku ao matigakorũo ihĩtia-inĩMakiuga atĩrĩ, Moko maitũ nĩmo metũũgĩrĩtie,Na ti Jehova wĩkĩte maũndũ macio mothe.Nĩ ũndũ nĩ rũrĩrĩ rũagĩte ũũgĩ cira-inĩ,Na rũtirĩ ũmenyi wa maũndũ thĩinĩ waruo.Na arĩ korũo andũ aruo nĩ ogĩ nĩguo mamenye ũhoro ũyũ,Na mecirie ũrĩa ũhoro wao wa kũrigĩrĩria ũgaikara!Kaĩ mũndũ ũmwe angĩteng’eria andũ ngiri atĩa,Nao andũ erĩ mateng’erie andũ ngiri ikũmi, more,Tiga o Rũaro Rũao Rũa Ihiga rũkorirũo nĩrũmendetie,Nake Jehova akorũo amarekereirie akamaneana?Nĩ gũkorũo rũaro rũao rũa ihiga rũtitariĩ ta Rũaro Ruitũ Rũa Ihiga;O nacio thũ ciitũ no ciĩtĩkie ũguo.Nĩ gũkorũo mũthabibu wacio nĩguo mũthabibu wa Sodomu,O na wa mũthemba ũrĩa ũkũraga mĩgũnda ya Gomora;Nacio thabibu ciaguo nĩ maciaro ma mũtĩ mũrũrũ,O na imanjika cia thabibu ciaguo nĩ kũrũra irũrĩte mũno;Ndibei yacio nĩyo ũrũrũ wa ndamathia,O na ũrũrũ ũrĩa mũũru wa kanua ka nduĩra.Githĩ ũndũ ũcio ndũikaraga ũigĩtwo nũndo harĩ niĩ,Ũhingĩirũo mũthithũ-inĩ wakwa?Ũhoro wa kũrĩhanĩria, o na wa kũhũrĩra andũ ũũru wao, nĩ wakwa,Hĩndĩ ĩrĩa magũrũ mao megũtenderũka;Nĩ gũkorũo mũthenya wao wa mũtino nĩũkuhĩhĩirie,Namo maũndũ marĩa makamakora nĩmakoneka o narua.Tondũ Jehova nĩagacirĩra andũ ake,Na aaiguĩre ndungata ciake tha,Hĩndĩ ĩrĩa akona atĩ hinya wacio nĩ mũthiru,O na hakaaga o na ĩmwe yacio, ngombo, o na kana ĩkwĩatha.Na acoke oige atĩrĩ, Ĩ kaĩ ngai ciacio irĩ ha,O rũaro rũacio rũa ihiga rũrĩa rũĩhokagwo nĩcio,O ngai icio ciarĩaga maguta ma magongona ma cio,O na ikanyua ndibei ya indo iria ciarutagwo nĩcio cia kũnyuwo?Ngai icio-rĩ, ta nĩikĩarahũke imũteithie;Icio-rĩ, ta nĩigĩtuĩke cia kũmũgitĩra!Menyai ũũ: atĩ niĩ, o niĩ nyiki, nĩ niĩ Ngai,Na gũtirĩ ngai ĩngĩ tiga o niĩ.Niĩ nĩ niĩ njũraganaga, na nĩ niĩ ndũmaga gũtũũrũo muoyo;Niĩ nĩ niĩ ndihanagia, na ngacoka kũhonania,Na gũtirĩ mũndũ o na ũmwe ũngĩhota kũhonokia mũndũ amũrute guoko-inĩ gwakwa.Tondũ nyambararagia guoko gwakwa kũrorete igũrũ,Ngoiga atĩrĩ, O ta ũrĩa ndũũraga muoyo tene na tene-rĩ,Ingĩkorũo nĩ’noorete rũhiũ rũakwa rũrĩa rũhenagia,O na ngaitĩka gũtuanĩra cira na kĩhooto-rĩ,Nĩngerĩhĩria harĩ thũ ciakwa,O nao andũ arĩa ma’thũire, nĩngamarĩhia ũũru ũrĩa maananjĩka.Mĩguĩ yakwa-rĩ, ngamĩnyuithia thakame ĩikare ta mũndũ ũrĩĩtwo,Naruo rũhiũ rũakwa rũrĩe nyama rũcinine,Nayo thakame ĩo nĩ ya andũ arĩa moragĩtwo, hamwe na ya arĩa matahĩtwo,O na ĩkoima mĩtwe ya atongoria a thũ icio ciakwa.Atĩrĩrĩ, inyuĩ andũ a ndũrĩrĩ, kenai hamwe na andũ ake,Nĩ gũkorũo nĩakarĩhanĩria thakame ya ndungata ciake,Nake erĩhĩrie harĩ amuku ake,Naguo bũrũri wake aũhoroherie, na ahoroherie andũ ake.Nake Musa me na Hoshea wa Nuni makĩheana ũhoro wa ciugo cia rũĩmbo rũu ciothe ũkĩiguagwo nĩ andũ acio.Nake Musa agĩkĩrĩkia kũhe Aisiraeli othe ndeto icio ciothe,agĩkĩmera ũũ: Atĩrĩrĩ, rekei ndeto icio ciothe ciikare thĩinĩ wa ngoro cianyu, o icio ndĩramwĩra na ma o ma ũmũthĩ, nĩ getha mũgataaraga ciana cianyu nacio, nĩguo ikamenyagĩrĩra gwĩka maũndũ mothe marĩa meranĩtwo mekagwo watho-inĩ ũcio.Tondũ-rĩ, ũndũ ũcio ti wa tũhũ harĩ inyuĩ, nĩ gũkorũo nĩguo wa kũmũtũũria muoyo, na nĩguo ũgatũma matukũ manyu maingĩhio mwĩ bũrũri ũcio mũkũringa Jorodani mũkegwatĩre ũtuĩke wanyu.Ningĩ Jehova akĩarĩria Musa mũthenya o ro ũcio, akĩmwĩra atĩrĩ,Ũkĩra wambate irĩma ici cia Abarimu, ũkinye kĩrĩma-inĩ kĩa Nebo igũrũ, kĩrĩa kĩrĩ bũrũri wa Amoabi, kũrĩa kũng’etheire Jeriko, wĩrorere bũrũri wa Kanaani, ũcio ngũhe ciana cia Isiraeli iwĩgwatĩre ũtuĩke wacio,na ũgĩcoke ũkuĩre o kũu kĩrĩma-inĩ kĩu ũkwambata, ũturanĩrũo na andũ anyu arĩa maanakua, o ta ũrĩa Haruni mũrũ wa nyũkwa nake aakuĩrĩire kĩrĩma-inĩ kĩa Horu, agĩturanĩrũo na andũ ao arĩa maanakua;nĩ ũndũ wa ũrĩa mwaagararire watho wakwa mũrĩ thĩinĩ wa ciana cia Isiraeli, o kũu maĩ-inĩ ma Meriba kũrĩa Kadeshi, werũ wa Zini; nĩ gũkorũo nĩmwaagire gũtũma nyamũrũo nduwo mũtheru harĩ ciana cia Isiraeli.Kuona nĩũkona bũrũri ũcio wĩ mbere yaku; no rĩrĩ, gũtonya ndũgatonya bũrũri ũcio ngũhe ciana cia Isiraeli.Nakĩo gĩkĩ nĩkĩo kĩrathimo kĩrĩa Musa, mũndũ ũcio wa Ngai, aarathimire ciana cia Isiraeli atanakua,agĩkiuga ũũ:Jehova oimire Sinai,Akĩarahũka agĩthiĩ kũrĩ o oimĩte Seiru.Agĩcangararũka oimĩte kĩrĩma kĩa Parani,Ningĩ agĩũka oimĩte harĩ arĩa aamũre ngiri makũmi maingĩ;Na guoko-inĩ gwake kwa ũrĩo kwarĩ mwaki wa watho waakanaga nĩ ũndũ wao.Ti-itherũ nĩendaga mĩhĩrĩga ya andũ ake;Andũ ake othe arĩa atheru me moko-inĩ maku,Nao maaikarire thĩ o kũu magũrũ-inĩ maku,Nao, mũndũ o mũndũ, nĩakaheo ũhoro uumĩte harĩ we.Musa nĩwe watũheire watho,Naguo ũgĩtuĩka kĩrĩra gĩa gũtigĩrũo ũũngano wa Jakubu gĩtuĩke kĩaguo.Agĩgĩtuĩka mũthamaki harĩ Jeshuruni,Rĩrĩa anene othe a andũ maakorirũo monganĩte,O rĩrĩa mĩhĩrĩga yothe ya Isiraeli yonganire.Reubeni arorekwo atũũre, na ndagakue,No rĩrĩ, andũ ake maronyiha.Nakĩo kĩrathimo kĩa Juda nĩkĩo gĩkĩ: agĩkiuga atĩrĩ,Jehova, igua mũgambo wa Juda,Na ũmũtwarithie harĩ andũ ake;Nĩeteithirie we mwene na moko make akĩhũrana;Ningĩ wee nĩwe mũmũteithia akĩrũa na thũ ciake.Naho ha ũhoro wa Lawii, akiuga ũũ:Thumimu yaku o na Urimu yaku irĩ hamwe na mũndũ waku ũcio mwĩtigĩri Ngai,O we ũrĩa wagereirie kũu Masa,Na ũkĩmũrũithĩria kũu Meriba.Ningĩ ha ũhoro wa ithe na nyina akiuga atĩrĩ, Ndimonete,O nao ariũ a ithe ndaigana kũmathurania,O nacio ciana ciake ndaigana gũcirũmbũiya.Nĩ gũkorũo Alawii nĩo mamenyagĩrĩra ũhoro waku,O na makamenyerera kĩrĩkanĩro gĩaku.Acio nĩo makaruta Jakubu matuĩro maku ma cira,O nake Isiraeli mamũrute watho waku;Ningĩ nĩo magakũigagĩra ũbumba mbere yaku,O namo mahaki ma gũcinwo marĩ magima, mamaigage kĩgongona-inĩ gĩaku.Atĩrĩrĩ, Jehova, rathima indo ciake iria e nacio,O na wĩtĩkĩre wĩra wa moko make;Theca njohero cia arĩa mamũũkagĩrĩra,O na cia arĩa mamũthũire, matikanacoke kwĩhanda.Naho ha ũhoro wa Benjamini akiuga ũũ:Ũrĩa wendetwo mũno nĩ Jehova nĩagatũũra hakuhĩ nake atarĩ na ũgwati;Jehova atindaga amũgitĩire mũthenya wothe,Nake atũũraga aikarĩte gatagatĩ-inĩ ga ciande ciake.Naho ha ũhoro wa Jusufu akiuga ũũ:Bũrũri wake ũrorathimwo nĩ JehovaŨrathimĩrũo indo cia bata iria ciumaga igũrũ, o na ireera,O na kũndũ kũriku kũrĩa gũikaraga gwĩthunĩte mũhuro warĩo,O na ningĩ arathimĩrũo indo cia bata iria cionekaga nĩ ũndũ wa riũa,O na indo cia bata iria cionekaga nĩ ũndũ wa ũrĩa mĩeri ĩrũmanagĩrĩra.O na arathimĩrũo indo iria njega ikĩrĩte iria ingĩ cia irĩma-inĩ iria cia tene o tene,O na indo iria irĩ bata cia ithũngũri iria cia mĩndĩ na mĩndĩ,O na ningĩ arathimĩrũo indo iria irĩ bata cia gũkũ thĩ, o na iria ciiyũrĩte kuo,O na arathimĩrũo ũtugi wa ũcio waikarĩte kĩhinga-inĩ.Kĩrathimo kĩu-rĩ, kĩrokinya o mũtwe wa Jusufu,O ruototia-inĩ rũa mũtwe wa ũcio waamũrĩtwo atuĩke mũnene gũkĩra ariũ a ithe.Irigithathi rĩake nĩ ndegwa, naguo ũhoro wa kũneneha ũgatũũra wĩ warĩo,Nacio hĩa ciarĩo itariĩ o ta cia mbogo,Na nĩcio rĩkahũra ndũrĩrĩ ciothe nacio, rĩcitindĩke rĩcikinyie ituri-inĩ cia thĩ.Nao arĩa mageka ũguo nĩ njiaro cia Efiraimu ngiri makũmi maingĩ,O na njiaro cia Manase ngiri nyingĩ.Naho ha ũhoro wa Zebuluni akiuga ũũ:Atĩrĩrĩ, wee Zebuluni, kenaga nĩ ũndũ wa ng’endo iria ũthiaga ũgeni;Nawe Isakaru, kenaga nĩ ũndũ wa ũrĩa ũtũũraga hema-inĩ ciaku.Andũ acio nĩ gwĩta mageta ndũrĩrĩ ithiĩ harĩ o kĩrĩma-inĩ,Nakuo kũu nĩkuo makarutĩra magongona ma ũthingu;Nĩ gũkorũo indo nyingĩ cia maria-inĩ nĩcio makeguna nacio, ta arĩ kuonga mekuonga,O na megunage na indo iria hithe mũthanga-inĩ wa iria rĩrĩa inene.Naho ha ũhoro wa Gadi akiuga ũũ:Ũrĩa ũnenehagia mĩhaka ya Gadi arogoocwo;Atũũraga atariĩ ta mũrũthi wa mũgoma,Nake nĩ gũtambuura agagĩtambuura guoko, o na mũtwe ruototia-inĩ.Gĩcunjĩ kĩa mbere nĩ kũiga eigĩire we mwene,Nĩ gũkorũo kũu nĩkuo gĩcunjĩ kĩa mũtua-watho kĩigĩtwo;Ningĩ aatwaranire na anene a andũ,O naguo cira wa kĩhooto wa Jehova nĩwe waũtuire,O namo matuĩro ma cira wake akĩmahe Isiraeli.Naho ha ũhoro wa Dani akiuga ũũ:Dani nĩwe kĩana kĩa mũrũthiKĩrĩa kĩguthũkaga kiumĩte Bashani.Naho ha ũnoro wa Nafitali akiuga ũũ:Atĩrĩrĩ, wee Nafitali ũtũire ũhũnĩtio nĩ ũtugi wa Jehova,O na ũkaiyũrũo nĩ kĩrathimo gĩake;Wĩgwatĩre mabũrũri ma mwena wa ithũĩro, o na wa gũthini, matuĩke maku.Naho ha ũhoro wa Asheri akiuga ũũ:Asheri arorathimĩrũo ciana,O na etĩkĩrĩkage nĩ ariũ a ithe;O narĩo ikinya rĩake-rĩ, arorĩtobokagia maguta-inĩ.Wee Asheri-rĩ, hingĩro ciaku igatuĩka cia igera, o na gĩcango;Na rĩrĩ, o ta ũrĩa matukũ maku magaikara-rĩ, ũguo noguo hinya waku naguo ũgaikara.Atĩrĩrĩ Jeshuruni, gũtirĩ ũngĩ ũtariĩ ta Mũrungu,O we ũcio ũgeraga igũrũ matu-inĩ nĩguo agũteithie,O na agaikarĩra matu marĩa mairũ onanie ũnene wake.Ngai ũrĩa ũtũũraga mĩndĩ na mĩndĩ, nĩwe ũtũũro waku,Namo moko make marĩa matũũraga tene na tene nĩmo me mũhuro waku.Nĩwe watugutanirie thũ yaku ĩkweherere,Agĩcoka akiuga atĩrĩ, Ninana.Nake Isiraeli agĩgĩtũũra atarĩ na ũgwati,Nakĩo gĩthima kĩa Jakubu gĩgĩikara gĩĩ giiki,O kũu bũrũri wĩ ngano na ndibei;Ti-itherũ matu make ma igũrũ maitaga ireera.Hĩ! Gũkena-rĩ, nĩwe Isiraeli;Nĩ andũ arĩkũ matariĩ tawe, wee rũrĩrĩ rũhonokie nĩ Jehova,O we ũcio ũtuĩkĩte ngo ya ũteithio waku,O na agatuĩka rũhiũ rũa njora rũa ũnene waku?Nacio thũ ciaku nĩikenyihanyihagĩria harĩ wee,Nakuo kũndũ gwacio kũrĩa gũtũũgĩru nĩkuo ũkarangaga na makinya maku.Thutha wa ũguo Musa agĩkĩambata kĩrĩma kĩa Nebo oimĩte werũ ũrĩa mwaraganu wa Moabi, agĩkinya o gacũmbĩrĩ ka Pisiga, karĩa kang’etheire Jeriko. Nake Jehova agĩkĩmuonia bũrũri wothe wa Gileadi, o nginya Dani,na Nafitali guothe, o na bũrũri wothe wa Efiraimu na Manase, o na bũrũri wothe wa Juda, o nginya iria-inĩ rĩa mwena wa ithũĩroo na akĩmuonia bũrũri wa Gũthini, o na werũ wa kĩanda kĩa Jeriko, itũũra rĩrĩa rĩĩtagwo itũũra rĩa mĩkĩndũ, o nginya Zoaru.Nake Jehova akĩmwĩra atĩrĩ, Kũrĩa nĩkuo bũrũri ũrĩa nderĩire Iburahimu, na Isaaka, o na Jakubu, na mwĩhĩtwa, ngiuga ũũ: Ũcio nĩguo ngahe mbeũ yaku. Bũrũri ũcio-rĩ, nĩndareka ũwĩyonere na maitho maku, no ndũringa kuo.Tondũ ũcio Musa, ndungata ĩo ya Jehova, agĩgĩkuĩra kũu, o kũu bũrũri wa Moabi, o ta ũrĩa kiugo kĩa Jehova gĩatariĩ.Nake akĩmũthika gĩtuamba-inĩ kĩrĩa kĩng’etheire Bethi-peoru, o kũu bũrũri wa Moabi na gũtirĩ mũndũ o na ũmwe ũrĩ wamenya harĩa mbĩrĩra yake ĩrĩ o na ũmũthĩ.Nake Musa agĩkua aninĩte mĩaka igana rĩa mĩrongo ĩĩrĩ; na maitho make matiorĩte, kana hinya wake wa mwĩrĩ ũkanyihanyiha.Nacio ciana cia Isiraeli ikĩrĩrĩra Musa o kũu werũ-inĩ ũcio mwaraganu wa Moabi matukũ mĩrongo ĩtatũ. Namo matukũ macio ma kũrĩrĩra Musa magĩgĩthira.Nake Joshua wa Nuni agĩkorũo nĩaiyũrĩtwo nĩ roho wa ũũgĩ; nĩ ũndũ Musa nĩamũigĩrĩire moko; nacio ciana cia Isiraeli ikĩmũigua, nake agĩgĩĩka o ta ũrĩa Jehova aathĩte Musa gwĩkwo.Na rĩrĩ, kũu Isiraeli kuuma ihinda rĩu gũtiigana gũcoka kũgĩa mũnabii ũngĩ ũtariĩ ta Musa, ũrĩa Jehova aamenyanĩte nake na ũndũ wa kuonana ũthiũ na ũthiũ.Ningĩ gũtiigana kũgĩa ũngĩ take ũhoro-inĩ wa kũringa ciama, o na gwĩka maũndũ ma kũgegania, marĩa Jehova aamũtũmĩte ageke kũu bũrũri wa Misiri harĩ Firauni, na ndungata ciake ciothe, o na bũrũri wake wothe,o na maũndũ-inĩ marĩa mekagwo na guoko kwĩ hinya, o na maũndũ manene ma kũguoyohania marĩa mothe mekirũo nĩ Musa, akĩonagwo nĩ andũ othe a Isiraeli.NA GŨGĨKINYA atĩrĩ, atĩ Musa, ndungata ya Jehova, aarĩkia gũkua, Jehova akĩaria na Joshua wa Nuni, ũrĩa watungatagĩra Musa, akĩmwĩra atĩrĩ,Musa ndungata yakwa nĩakuĩte; tondũ ũcio rĩu gĩũkĩre ũringe rũũĩ rũrũ rũa Jorodani, wee mwene, o na andũ aya othe, mũthiĩ mũkinye bũrũri ũrĩa ngũmahe, o ũcio ngũhe ciana cia Isiraeli.Na rĩrĩ, handũ o hothe harĩa mũgakinya na ikinya rĩa magũrũ manyu, hau nĩndamũhe, o ta ũrĩa nderire Musa.Nakuo kũndũ kũrĩa mĩhaka yanyu ĩgakinya, nĩ kuuma werũ-inĩ o nginya kũu Lebanoni, o na kuuma rũũĩ rũrĩa rũnene rũĩtagwo Farati, bũrũri wothe wa Ahiti, o nginya iria-inĩ rĩrĩa inene mwena ũrĩa riũa rĩthũagĩra.Gũtikagĩa mũndũ o na ũmwe ũkahota gũgwĩtiiria matukũ mothe ma muoyo waku; o ta ũrĩa ũhoro witũ na Musa watariĩ, o ũguo noguo ũhoro witũ nawe ũgũikara; ndigagũtigĩrĩra, kana ndigane nawe.Gĩa na hinya, na ũũmĩrĩrie, nĩ gũkorũo nĩwe ũgatũma andũ aya magae bũrũri ũrĩa nderĩire maithe mao na mwĩhĩtwa atĩ nĩngamahe.No rĩrĩ, wee gĩta o kũgĩa na hinya, na ũũmĩrĩrie mũno, ũmenyagĩrĩre gwĩka maũndũ mothe o ta ũrĩa watho ũtariĩ ũrĩa Musa, ndungata yakwa, aagwathire wĩkage; ndũkanagarũrũke na mwena wa ũrĩo o na kana wa ũmotho, ũũtige, nĩ getha ũgĩage na ũũgĩ maũndũ-inĩ maku handũ o hothe harĩa ũrĩthiaga.Ciugo cia ibuku rĩrĩ rĩa watho itikanatige kwario na kanua gaku; no makĩria nĩũgeciragia mohoro ma cio mũthenya o na ũtukũ, nĩ getha ũmenyagĩrĩre gwĩka o ta ũrĩa ũhoro wothe ũtariĩ ũrĩa wandĩkĩtwo thĩinĩ warĩo; nĩ gũkorũo weka ũguo, mĩthiĩre yaku nĩĩgatũma ũgaacĩre, o na ningĩ nĩũkagĩaga na ũũgĩ maũndũ-inĩ maku.Githĩ ti niĩ ngwathĩte? Wee gĩta o kũgĩa na hinya, na ũũmĩrĩrie mũno; ndũkanetigĩre, o na kana ũmake, nĩ ũndũ Jehova Ngai waku e hamwe nawe handũ o hothe harĩa ũrĩthiaga.Hĩndĩ ĩo Joshua agĩatha anyabara arĩa maaroraga andũ, akĩmera atĩrĩ, Thiĩi kũndũ guothe kĩraaro-inĩ mwathe andũ, mũmere atĩrĩ,Wĩthondekerei rĩĩgu, mũũige, nĩ ũndũ matukũ matatũ maathira nĩguo mũkaringa rũũĩ rũrũ rũa Jorodani, nĩ getha mũthiĩ mũtonye bũrũri ũrĩa Jehova Ngai wanyu amũheaga, mũkawĩgwatĩre ũtuĩke wanyu.Ningĩ Joshua akĩarĩria Areubeni, na Agadi, o na nuthu ĩrĩa ya mũhĩrĩga wa Manase, akĩmera atĩrĩ,Ta ririkanai ũhoro ũrĩa Musa ndungata ya Jehova aamũheire, akiuga atĩrĩ, Jehova Ngai wanyu nĩekũmũhe ũhurũko, o naguo bũrũri ũyũ nĩekũmũhe.Atumia anyu, na ciana cianyu, na ũhiũ wanyu, megũikara bũrũri ũyũ Musa aamũheire, mũrĩmo ũyũ wa Jorodani; no rĩrĩ, inyuĩ arũme, inyuothe arĩa mũrĩ njamba irĩ hinya, nĩmũkaringa mũrĩmo mũtuĩke ngerewani ya ariũ a ithe wanyu, mwĩohete indo cianyu cia ita, nĩ getha mũkamateithie,o nginya hĩndĩ ĩrĩa ariũ a ithe wanyu magakorũo maheetwo ũhurũko nĩ Jehova, o ta ũrĩa inyuĩ na inyuĩ mũheetwo, o nao makorũo megwatĩire bũrũri ũrĩa Jehova Ngai wanyu ekũmahe ũgatuĩke wao; hĩndĩ ĩo nĩguo mũkahũndũka mũcoke bũrũri ũyũ mũheetwo ũtuĩke wanyu kĩũmbe, o mũrĩmo ũyũ wa Jorodani, o ũyũ ũrorete irathĩro rĩa riũa.Nao magĩcokeria Joshua makĩmwĩra atĩrĩ, Maũndũ marĩa mothe ũtwathĩte nĩtũkũmeka, o na kũrĩa guothe ũgatũtwara, nĩtũgathiĩ.Na atĩrĩrĩ, o ta ũrĩa twaiguaga Musa maũndũ-inĩ mothe, ũguo noguo tũrĩkũiguaga wee; no rĩrĩ, Jehova arogĩta o gũikara hamwe nawe, o ta ũrĩa aaikarĩte hamwe na Musa.Mũndũ ũrĩa wothe ũgakũrema arege gwĩka ũrĩa wathanĩte, o na aage kũigua mohoro marĩa ũkũmũhe maũndũ-inĩ marĩa mothe ũkũmwĩra-rĩ, mũndũ ũcio nĩ kũũragwo akoragwo; no rĩrĩ, wee gĩta o kũgĩa na hinya, na ũũmĩrĩrie.Nake Joshua wa Nuni akĩrekia andũ erĩ na hitho, moime kũu Shitimu, nĩ getha magathigane bũrũri; agĩkĩmera atĩrĩ, Thiĩi mũgatuĩrie bũrũri ũcio wothe wega, o na Jeriko. Nao magĩgĩthiĩ, magĩkinya nyũmba ya mũka wa maraya wetagwo Rahabu, makĩraarĩrĩra kuo.Naguo ũhoro ũcio ũkĩheo mũthamaki wa Jeriko, akĩĩrũo atĩrĩ, Nĩgũũkĩte andũ a ciana cia Isiraeli magatonya gũkũ ũtukũ nĩ getha matuĩrie ũrĩa bũrũri ũyũ ũtariĩ.Nake mũthamaki ũcio akĩrekania harĩ Rahabu, akĩmwĩra atĩrĩ, Andũ acio mokire gwaku nyũmba, marutithie na nja; nĩ ũndũ mokĩte gũthigana bũrũri ũyũ wothe.No rĩrĩ, mũka ũcio akĩoya andũ acio erĩ, akĩmahitha, agĩcoka akiuga atĩrĩ, Ĩĩ, ti-itherũ andũ acio nĩmegũũkĩte gwakwa; no rĩrĩ, ndinamenya kũrĩa mekuumĩte nakuo;na gwakinya atĩrĩ, atĩ ta ihinda rĩrĩa mũrango wa itũũra ũhingagwo, o gwatuka, andũ acio maacoka kuuma; na rĩu ndikĩmenya kũrĩa mathiire; marũmĩrĩrei na ihenya, na nĩmũkũmakinyĩra.No rĩrĩ, nĩ gũtwara aamatwarĩte akamahaicia handũ nyũmba igũrũ, akamahitha na ũguta ũrĩa aarĩte hau igũrũ rĩa nyũmba.Nao acio maamacaragia makĩmarũmĩrĩra na njĩra ĩrĩa ĩthiaga Jorodani, o nginya magĩkinya mariũko-inĩ maruo; na rĩrĩ, hĩndĩ ĩrĩa acio maamarũmĩrĩire maakorirũo moimĩte na nja, mũrango ũcio wa itũũra ũgĩcoka ũkĩhingwo o narua.Nao andũ acio erĩ matanakoma-rĩ, mũtumia ũcio akĩhaica agĩthiĩ harĩ o, hau nyũmba igũrũ;agĩkĩmera atĩrĩ, Nĩnjũĩ atĩ Jehova nĩamũheete bũrũri ũyũ, na ithuĩ tũgatebeba nĩ ũndũ wanyu, nao andũ othe arĩa matũũraga bũrũri ũyũ makaiyũrũo nĩ maĩ nda nĩ ũndũ wanyu.Nĩ ũndũ nĩtũiguĩte ũrĩa Jehova aahũithirie maĩ ma Iria Itune mbere yanyu, hĩndĩ ĩrĩa mwoimire Misiri; o na ũrĩa mwekire athamaki arĩa erĩ a Amoabi, o acio maarĩ mũrĩmo ũcio ũngĩ wa Jorodani, nao nĩo Sihoni, o na Ogu, acio mwaninire o kũnina biũ.Ithuĩ na ithuĩ-rĩ, o ro ihinda rĩrĩa twaiguire ũhoro ũcio, ngoro ciitũ ikĩringĩka, nacio ngoro cia andũ othe, mũndũ o mũndũ, ikĩũrũo nĩ hinya nĩ ũndũ wanyu; nĩ ũndũ Jehova Ngai wanyu nĩwe Ngai wa kũrĩa igũrũ, o na wa gũkũ thĩ.Tondũ ũcio rĩu ndamũthaitha mwĩhĩtĩre mbere ya Jehova mũnjĩre atĩ nĩmũgateithia nyũmba ya baba mũmĩĩke wega, kuona atĩ nĩ niĩ ndĩmũteithĩtie ngamwĩka wega na mũnyonie ũndũ ũcio na kĩmenyithia kĩa ma,gĩa atĩ nĩmũkahonokia baba, na maitũ, o na ariũ a baba, na airĩtu ake, o na kĩrĩa gĩothe me nakĩo, mũtũhonokie tũtikoragwo.Nao andũ acio magĩkĩĩra mũtumia ũcio atĩrĩ, Ithuĩ tũrokua mũngĩkaaga kũhonokio mũtũũre muoyo, kũngĩkorũo mũtitumũka mwarie ũhoro witũ ũyũ twĩ naguo gũkũ; na nĩgũgatuĩka atĩrĩ, atĩ hĩndĩ ĩrĩa Jehova agatũhe bũrũri ũyũ, nĩtũgagũteithia, tũgwĩke maũndũ mega na ma kĩhooto.Hĩndĩ ĩo akĩmaagararia moimĩre ndirica-inĩ na mũhĩndo nĩ ũndũ nyũmba yake yarĩ rũthingo-inĩ rũa itũũra rĩu, nake aatũũraga o rũthingo-inĩ rũu igũrũ.Nake agĩkĩmera atĩrĩ, Wĩthiĩrei kũrĩa irĩma-inĩ, nĩ getha hihi acio mamũrũmĩrĩire matikamũkore, mwĩhithe kuo mĩthenya ĩtatũ, o nginya hĩndĩ ĩrĩa acio mamũrũmĩrĩire magakorũo macokete; na thutha wa ũguo mũgacoka mwĩthiĩre.Nao andũ acio makĩĩra mũtumia ũcio atĩrĩ, Ithuĩ tũtigacokererũo nĩ ũũru nĩ ũndũ wa mwĩhĩtwa waku ũcio ũtwĩhĩtithĩtie, ũngĩgeka ũũ,atĩrĩrĩ, hĩndĩ ĩrĩa tũgoka bũrũri ũyũ, nĩũkoherera rũrigi rũrũ rũtune ndirica-inĩ ĩrĩa watwagararĩirie; na ũkongania aa thoguo, na nyũkwa, na ariũ a thoguo, o na andũ othe arĩa matũũraga gwa thoguo, ũmarehe gũkũ gwaku nyũmba.Na nĩgũgatuĩka atĩrĩ, atĩ mũndũ ũrĩa wothe ũkahĩtũka oime mũrango-inĩ wa nyũmba yaku athiĩ njĩra-inĩ-rĩ, thakame yake nĩwe mwene ũgacokererũo nĩyo, no ithuĩ tũtigacokererũo nĩ ũũru nĩ ũndũ wake; no rĩrĩ, mũndũ o wothe ũrĩa ũgakorũo arĩ hamwe nawe nyũmba thĩinĩ, angĩgekwo ũũru nĩ guoko kwa mũndũ o na ũrĩkũ, thakame yake nĩ ithuĩ tũgacokererũo nĩyo.No rĩrĩ, ũngĩtumũka warie ũhoro witũ ũyũ twĩ naguo gũkũ-rĩ, ithuĩ tũtigacokererũo nĩ ũũru ũkoniĩ mwĩhĩtwa waku ũrĩa ũtwĩhĩtithĩtie.Nake akiuga atĩrĩ, O ta ũguo ũhoro ũcio mwoiga ũtariĩ-rĩ, kũrotuĩka o ta ũguo. Nake agĩkĩmareka mathiĩ, nao magĩgĩĩthiĩra; agĩcoka akĩoherera rũrigi rũu rũtune ndirica-inĩ.Nao magĩgĩthiĩ magĩkinya kĩrĩma-inĩ, magĩikara kuo mĩthenya ĩtatũ, o nginya hĩndĩ ĩrĩa acio maamarũmĩrĩire maahũndũkire; nao andũ acio maamarũmĩrĩire makĩmacaria njĩra-inĩ guothe kũrĩa maagereire, na matiigana kũmona.Thutha wa ũguo andũ acio erĩ makĩhũndũka, magĩikũrũka moimĩte hau kĩrĩma-inĩ, makĩringa Jorodani, magĩkinya he Joshua wa Nuni, makĩmũhe ũhoro wothe wa maũndũ marĩa maamakorete.Nao magĩkĩĩra Joshua atĩrĩ, Ti-itherũ Jehova nĩatũheete bũrũri ũcio wothe, akawĩkĩra moko-inĩ maitũ; nao andũ othe a bũrũri ũcio nĩmaiyũrĩtwo nĩ maĩ nda nĩ ũndũ witũ.Nake Joshua agĩkĩroka gũũkĩra rũcinĩ tene, nake we mwene, hamwe na ciana cia Isiraeli ciothe, makiuma hau Shitimu, magĩkinya Jorodani; na matanaringa mũrĩmo-rĩ, makĩraara o hau ngurumo.Na gũgĩkinya atĩrĩ, atĩ matukũ matatũ maathira, anene arĩa maaroraga andũ magĩthiĩ kũndũ guothe kĩraaro-inĩ,magĩgĩatha andũ makĩmera atĩrĩ, Hĩndĩ ĩrĩa mũrĩona ithandũkũ rĩa kĩrĩkanĩro kĩa Jehova Ngai wanyu, o na Alawii arĩa athĩnjĩri-Ngai marĩkuuĩte, nĩmũkaarahũka muume harĩa mũikarĩte, mũrĩrũmĩrĩre.No rĩrĩ, gatagatĩ-inĩ kanyu narĩo nĩhagĩe ithenya, ta rĩa mĩkono ngiri igĩrĩ rĩgĩthimwo; mũkĩrĩrũmĩrĩre, nĩ getha mũmenyage njĩra ĩrĩa mwagĩrĩirũo nĩ kũgera, nĩ gũkorũo mũtirĩ mwagera njĩra ĩo rĩngĩ.Nake Joshua agĩkĩĩra andũ atĩrĩ, Wĩamũrei mwĩtherie, nĩ gũkorũo rũciũ Jehova nĩageka maũndũ manene ma kũgegania.Nake Joshua akĩarĩria athĩnjĩri-Ngai, akĩmera atĩrĩ, Oyai ithandũkũ rĩa kĩrĩkanĩro, mũthiĩ mbere ya andũ aya mũringe mũrĩmo. Nao magĩkĩoya ithandũkũ rĩu rĩa kĩrĩkanĩro, magĩthiĩ mbere ya andũ acio.Nake Jehova akĩĩra Joshua atĩrĩ, Mũthenya ũyũ wa ũmũthĩ nĩguo ngũitĩka gũkũnenehia, Aisiraeli othe makĩonaga, nĩ getha mamenye atĩ o ta ũrĩa ndarĩ hamwe na Musa, noguo ndĩrĩgĩaga hamwe nawe.Nawe ũgĩathe athĩnjĩri-Ngai arĩa megũkuua ithandũkũ rĩu rĩa kĩrĩkanĩro, ũmere atĩrĩ, Mwakinya hũgũrũrũ-inĩ cia rũũĩ rũa Jorodani, mũrũgame mwĩhande o ro ũguo hau Jorodani thĩinĩ.Nake Joshua agĩkĩĩra ciana cia Isiraeli atĩrĩ, Ũkai na gũkũ mũigue ũhoro wa Jehova Ngai wanyu.Ningĩ Joshua agĩkiuga atĩrĩ, Ũhoro ũyũ nĩguo ũgũtũma mũmenye atĩ Ngai ũrĩa ũrĩ muoyo arĩ hamwe na inyuĩ, na atĩ ndangĩaga kũmũingatĩra Akanaani o na atĩa mehere mbere yanyu, o na Ahiti, na Ahivi, na Aperizi, na Agirigashi, na Aamori, na Ajebusi.Atĩrĩrĩ, ithandũkũ rĩa kĩrĩkanĩro rĩa Mwathani wa thĩ yothe nĩrĩraringa Jorodani mbere yanyu.Tondũ ũcio rĩu oyai andũ ikũmi na erĩ mathurĩtwo mĩhĩrĩga-inĩ ya Isiraeli, o mũhĩrĩga mũndũ ũmwe.Na nĩgũgũkinya atĩrĩ, atĩ hĩndĩ ĩrĩa makinya ma magũrũ ma athĩnjĩri-Ngai acio makuuĩte ithandũkũ rĩu rĩa Jehova, o we ũrĩa Mwathani wa thĩ yothe, marĩtoboka marũgame maĩ-irĩ ma Jorodani thĩinĩ, hĩndĩ ĩo maĩ ma Jorodani, o marĩa megũtherera moimĩte na rũgũrũ, nĩmarĩtinĩka, mehande meyũmbe hĩba.Na gũgĩkinya atĩrĩ, atĩ hĩndĩ ĩrĩa andũ moimagarire moimĩte hema-inĩ ciao nĩ getha maringe Jorodani, matongoretio nĩ athĩnjĩri-Ngai arĩa maakuuĩte ithandũkũ rĩa kĩrĩkanĩro;o hĩndĩ o ĩo-rĩ, rĩrĩa acio maakuuĩte ithandũkũ rĩu maakinyire Jorodani, namo magũrũ ma athĩnjĩri-Ngai acio maarĩkuuĩte magĩtoboka hũgũrũrũ-inĩ cia rũũĩ o harĩa maĩ maarĩ, (nĩ gũkorũo rũũĩ rũu rũa Jorodani nĩrũiyũraga mũno rũgakĩra hũgũrũrũ-inĩ ciaruo ciothe o hĩndĩ ya magetha-rĩ,)hĩndĩ o ro ĩo maĩ marĩa moimaga na rũgũrũ makĩrũgama, namo magĩthiĩ na igũrũ makĩĩũmba hĩba, marĩ o kũndũ kũraya gũkuhĩ na Adamu, itũũra rĩrĩa rĩĩ gũkuhĩ na Zarethani, namo marĩa maathereraga marorete iria-inĩ rĩa Araba, na nĩrĩo Iria rĩa Cumbĩ, makĩhũa mothe; nao andũ magĩkĩringa mang’etheire o kũu Jeriko.Nao athĩnjĩri-Ngai arĩa maakuuaga ithandũkũ rĩa kĩrĩkanĩro kĩa Jehova makĩrũgama mehandĩte ki kũndũ kũũmũ gatagatĩ ka Jorodani; nao Aisiraeli othe makĩringĩra thĩ nyũmũ, o nginya hĩndĩ ĩrĩa andũ a rũrĩrĩ rũu ruothe maaringire Jorodani.Na gũgĩkinya atĩrĩ, atĩ hĩndĩ ĩrĩa andũ othe a rũrĩrĩ rũu maaringire Jorodani magĩthirĩrĩkĩra-rĩ, Jehova akĩarĩria Joshua, akĩmwĩra atĩrĩ,Wĩoerei andũ ikũmi na erĩ thĩinĩ wa andũ aya, mathurĩtwo mĩhĩrĩga-inĩ, o mũhĩrĩga mũndũ ũmwe,mũcoke mũmaathe mũmere atĩrĩ, Oyai mahiga ikũmi na merĩ, o hau gatagatĩ ka Jorodani, o handũ harĩa athĩnjĩri-Ngai mekũrũgamĩte mehandĩte ki, mũmakuue mũringe namo mũrĩmo, mũkamaige kĩraaro-inĩ kĩanyu harĩa mũrĩraara ũtukũ ũyũ.Hĩndĩ ĩo Joshua agĩgĩĩta andũ ikũmi na erĩ a ciana cia Isiraeli, o acio aathagathagĩte mathurĩtwo mĩhĩrĩga-inĩ, o mũhĩrĩga mũndũ ũmwe;nake Joshua akĩmera atĩrĩ, Thiĩi mbere ya ithandũkũ rĩa Jehova Ngai wanyu, mũkinye Jorodani gatagatĩ, na inyuothe, mũndũ o mũndũ, o ta ũrĩa mĩhĩrĩga ya ciana cia Isiraeli ĩtariĩ, oe ihiga rĩmwe, arĩigĩrĩre kĩande, aringe mũrĩmo narĩo;nĩguo ũndũ ũcio ũtuĩke kĩmenyithia harĩ inyuĩ, nĩ getha mahinda marĩa magoka, rĩrĩa ciana cianyu ikoria atĩrĩ, Ĩ mũkuona gĩtũmi kĩa mahiga maya arĩ kĩ?Mũgagĩciĩra atĩrĩ, Gĩtũmi kĩamo nĩ rĩrĩ, nĩ atĩ maĩ ma Jorodani nĩmaatinĩkĩire mbere ya ithandũkũ rĩa kĩrĩkanĩro kĩa Jehova; o hĩndĩ ĩrĩa rĩaringaga Jorodani-rĩ, maĩ macio ma Jorodani nĩ gũtinĩka maatinĩkire; namo mahiga maya marĩtuĩkaga kĩririkania gĩa kũririkanagia ciana cia Isiraeli ũhoro ũcio tene na tene.Nacio ciana cia Isiraeli igĩĩka o ta ũguo, o ta ũrĩa Joshua aathanĩte; igĩkĩoya mahiga ikũmi na merĩ, o kũu Jorodani gatagatĩ, o ta ũrĩa Jehova aathĩte Joshua, o na ta ũrĩa mĩhĩrĩga ya ciana cia Isiraeli yaiganaga ĩgĩtarũo; nacio igĩkuua mahiga macio igĩthiĩ namo o handũ harĩa ciathiire kũraara, igĩkĩmaiga ho.Ningĩ Joshua akĩhanda mahiga ikũmi na merĩ, akĩmaiganĩrĩra o gatagatĩ ka Jorodani, o handũ harĩa magũrũ ma athĩnjĩri-Ngai acio maakuuĩte ithandũkũ rĩa kĩrĩkanĩro maakinyĩte; namo matũire ho o na ũmũthĩ.Nĩ gũkorũo athĩnjĩri-Ngai acio maakuuĩte ithandũkũ rĩu, maarũgamire o gatagatĩ ka Jorodani, o nginya hĩndĩ ĩrĩa maũndũ mothe maarĩkirie gwĩkwo, o marĩa Jehova aathĩte Joshua, akĩmwĩra aarĩrie andũ ũhoro wamo, o ta ũrĩa maũndũ mothe maatariĩ marĩa Musa aathire Joshua mekwo; nao andũ acio makĩhiũhahiũha, makĩringa mũrĩmo.Na gũgĩkinya atĩrĩ, atĩ hĩndĩ ĩrĩa andũ acio othe maarĩkirie kũringa mũrĩmo, magĩthirĩrĩkĩra-rĩ, ithandũkũ rĩa Jehova o narĩo rĩkĩringa, o nao athĩnjĩri-Ngai makĩringa makĩonagwo nĩ andũ othe.Nacio ciana cia Reubeni, o na ciana cia Gadi, o na nuthu ĩo ya mũhĩrĩga wa Manase, ikĩringa mũrĩmo ciĩohete indo ciacio cia ita, ituĩke ngerewani ya ciana cia Isiraeli, o ta ũrĩa Musa aaciĩrĩte ciĩke;igĩkĩringa mũrĩmo ikĩonagwo nĩ Jehova ciĩthagathagĩte, na ikeoha indo ciacio cia ita, irĩ ta andũ ngiri mĩrongo ĩna, nacio igĩkinya o werũ-inĩ wa kũu Jeriko.Naguo mũthenya o ro ũcio, Jehova akĩneneheria Joshua maitho-inĩ ma Aisiraeli othe; nao magĩkĩmwĩtigĩra o ta ũrĩa metigĩrĩte Musa matukũ mothe marĩa aatũũrire muoyo.Nake Jehova akĩarĩria Joshua, akĩmwĩra atĩrĩ,Athana wĩre athĩnjĩri-Ngai, acio makuuĩte ithandũkũ rĩa ũira, maambate moime Jorodani.Tondũ ũcio Joshua agĩgĩatha athĩnjĩri-Ngai akiuga atĩrĩ, Ambatai muume Jorodani.Na gũgĩkinya atĩrĩ, atĩ hĩndĩ ĩrĩa athĩnjĩri-Ngai acio maakuuĩte ithandũkũ rĩrĩa rĩa kĩrĩkanĩro kĩa Jehova maambataga moimĩte kũu Jorodani gatagatĩ, namo makinya ma magũrũ mao magĩkinya o igũrũ hũgũrũrũ-inĩ kũrĩa kwarĩ thĩ nyũmũ-rĩ, hĩndĩ o ĩo maĩ macio ma Jorodani magĩcoka handũ hamo, namo makĩiyũra magĩkĩra hũgũrũrũ-inĩ ciaruo ciothe, o ta ũrĩa maatariĩ mbere.Nao andũ acio maambatire makiuma hau Jorodani mũthenya wa ikũmi wa mweri wa mbere; magĩkĩamba hema ciao mwena wa irathĩro wa Jeriko, o kũu Giligali.Namo mahiga ikũmi na merĩ macio maarutire Jorodani, Joshua akĩmahanda akĩmaiganĩrĩra o kũu Giligali.Nake akĩarĩria ciana cia Isiraeli, agĩciĩra atĩrĩ, Hĩndĩ ĩrĩa ciana cianyu ikoria maithe ma cio matukũ marĩa magoka atĩrĩ, Ĩ gĩtũmi kĩa mahiga maya nĩ kĩ?hĩndĩ ĩo nĩmũkamenyithia ciana cianyu ũhoro ũyũ, mũciĩre atĩrĩ, Isiraeli aaringire rũũĩ rũrũ rũa Jorodani, rũhũĩte rũgatuĩka thĩ nyũmũ.Nĩ ũndũ Jehova Ngai wanyu nĩaahũithirie maĩ ma Jorodani makĩmweherera, o nginya hĩndĩ ĩrĩa mwakorirũo mũringĩte, o ta ũrĩa Jehova Ngai wanyu ekire Iria Itune, o rĩrĩa aahũithirie rĩgĩtweherera, o nginya rĩrĩa twakorirũo tũringĩte;nĩ getha ndũrĩrĩ ciothe cia thĩ imenye atĩ guoko kwa Jehova kwĩ hinya mũno; nĩguo itũũre ciĩtigĩrĩte Jehova Ngai wanyu tene na tene.Na gũgĩkinya atĩrĩ, atĩ hĩndĩ ĩrĩa athamaki othe a Aamori arĩa maatũũraga mũrĩmo ũcio wa Jorodani, o kũu mwena wa ithũĩro, o na athamaki othe a Kanaani, arĩa maatũũraga gũkuhĩ na iria, maaiguire ũrĩa Jehova ahũithĩtie maĩ ma Jorodani makeherera ciana cia Isiraeli, o nginya hĩndĩ ĩrĩa twakorirũo tũringĩte mũrĩmo-rĩ, makĩiyũrũo nĩ maĩ nda, makĩigua ngoro ciao ta ikuĩte o gũkua nĩ undũ wa ciana cia Isiraeli.Hĩndĩ ĩo Jehova agĩkĩĩra Joshua atĩrĩ, Thondeka hiũ cia mahiga ma nyaigĩ, ũroke kwerũhia ũhoro wa irua harĩ ciana cia Isiraeli.Joshua agĩgĩĩthondekithĩria hiũ cia mahiga ma nyaigĩ, akĩruithithĩria ciana cia Isiraeli kĩrĩma-inĩ kĩrĩa gĩetagwo Kĩrĩma gĩa Ikonde.Na rĩrĩ, ũndũ ũrĩa watũmire Joshua aruithithanie nĩ rĩrĩ, nĩ atĩ arũme othe arĩa moimire Misiri, o acio othe maathiaga ita, nĩmaakuĩrĩire o kũu werũ me rũgendo-inĩ, thutha wa moima Misiri,nao othe maarĩ aruu; no rĩrĩ, arũme arĩa othe maaciarĩirũo werũ-inĩ hĩndĩ ĩo maarĩ rũgendo-inĩ makiuma Misiri matiamaruithĩtie.Nĩ ũndũ ciana cia Isiraeli ciacangire werũ-inĩ mĩaka mĩrongo ĩna, o nginya hĩndĩ ĩrĩa rũrĩrĩ rũu ruothe, naguo ũguo nĩ ta kuuga andũ othe a ita arĩa moimire Misiri, maaninũkirio, nĩ ũndũ wa ũrĩa mataaiguire uuge wa Jehova. Nao nĩo andũ arĩa Jehova erire na mwĩhĩtwa atĩ ndakareka makone bũrũri ũrĩa erĩire maithe mao na mwĩhĩtwa atĩ nĩakamahe, naguo nĩguo bũrũri wĩ bũthi wa iria na ũũkĩ.Nacio ciana ciao, iria Jehova aarahũrire ciikare ithenya rĩao, icio nĩcio ciaruithithirio nĩ Joshua; nĩ ũndũ ciatũire itaruithĩtio, nĩ gũkorũo matiaciruithĩirie rũgendo-inĩ.Na gũgĩkinya atĩrĩ, atĩ hĩndĩ ĩrĩa maarĩkirie kũruithia rũrĩrĩ rũu ruothe, andũ othe aruo magĩikara handũ hao o nginya makĩhona.Nake Jehova akĩĩra Joshua atĩrĩ, Ũmũthĩ nĩguo ndeheria rũmena rũa Misiri ruume kũrĩ inyuĩ. Na tondũ ũcio handũ hau hagĩtuwo Giligali o na ũmũthĩ.Nacio ciana cia Isiraeli igĩkĩamba hema ciacio hau Giligali; nacio ikĩrĩa gĩathĩ kĩa Bathaka mũthenya wa ikũmi na ĩna wa mweri ũcio, o hwaĩ-inĩ, irĩ kũu werũ-inĩ ũcio wa Jeriko.Naguo mũthenya o ro ũcio wa kerĩ thutha wa Bathaka ikĩrĩa irio iria ciarĩ o kũu mĩgũnda-inĩ ya bũrũri ũcio, ithondeketwo igatuwo mũgate ũtarĩ mũimbie, o na ngano hĩhie.Naguo mũthenya ũyũ ũngĩ wa kerĩ thutha wa mũthĩ ũcio ciarĩire irio ciarĩ kũu, mana makĩroka kwaga, nacio ciana cia Isiraeli itiigana gũcoka kuona mana rĩngĩ; no rĩrĩ, ciarĩire maciaro ma bũrũri ũcio wa Kanaani mwaka ũcio.Na gũgĩkinya atĩrĩ, atĩ hĩndĩ ĩrĩa Joshua aarĩ kũu gũkuhĩ na Jeriko, agĩtiira maitho, agĩcũthĩrĩria, na atĩrĩrĩ, hakĩrũgama mũndũ amũng’etheire, anyitĩte rũhiũ rũake na guoko rũĩ rũcomore; nake Joshua agĩgĩthiĩ harĩ we, akĩmũũria atĩrĩ, Wĩ wa mwena witũ, kana wĩ wa mwena wa thũ ciitũ?Nake akĩmũcokeria atĩrĩ, Aca; njũkĩte rĩu ta ndĩ mũnene wa mbũtũ ya ita cia Jehova. Nake Joshua akĩĩgũithia, agĩturumithia ũthiũ thĩ, akĩmũgooca, agĩcoka akĩmũũria atĩrĩ, Nĩ ũhoro ũrĩkũ, Wee, Mwathi wakwa, ũkwenda kũ’he, niĩ ndungata yaku?Nake mũnene ũcio wa mbũtũ ya ita cia Jehova akĩĩra Joshua atĩrĩ, Amba ũrute iratũ ciaku magũrũ, nĩ gũkorũo handũ hau ũrũngiĩ nĩ haamũre. Nake Joshua agĩgĩĩka o ta ũguo.(Na rĩrĩ, itũũra rĩu rĩa Jeriko rĩahingĩtwo o kũhingwo nĩ ũndũ wa ciana cia Isiraeli gũtirĩ mũndũ o na ũmwe woimaga na nja, o na gũtirĩ watonyaga kuo thĩinĩ.)Nake Jehova agĩkĩĩra Joshua atĩrĩ, Ta rora, itũũra rĩrĩ rĩa Jeriko nĩndĩrĩneanĩte moko-inĩ maku, hamwe na mũthamaki warĩo, o na njamba iria irĩ hinya ciarĩo.Na nĩ gũthiũrũrũka mũkũrĩthiũrũrũka, andũ anyu othe a ita marĩthiũrũrũke riita rĩmwe. Naguo ũndũ ũcio mũwĩke matukũ matandatũ.Na athĩnjĩri-Ngai mũgwanja magatongorie ithandũkũ rĩa Ngai, makuuĩte macoro mũgwanja mathondeketwo ma hĩa cia ndũrũme; naguo mũthenya wa mũgwanja mũgathiũrũrũka itũũra rĩu maita mũgwanja, nao athĩnjĩri-Ngai mahuhe macoro macio mao.Na nĩgũgatuĩka atĩrĩ, atĩ rĩrĩa makahuha hĩa icio cia ndũrũme na mũgambo mũraya, na inyuĩ mũigue mũgambo ũcio wa macoro, hĩndĩ ĩo andũ othe makĩanĩrĩre rĩanĩrĩra inene mũno, naruo rũthingo rũa itũũra rĩu nĩrũkagũa biũ rũaragane thĩ o hau rũrĩ, nao andũ othe, mũndũ o mũndũ atonye itũũra athiĩte na mbere o kũrĩa arorete.Nake Joshua wa Nuni agĩgĩĩta athĩnjĩri-Ngai, akĩmera atĩrĩ, Oyai ithandũkũ rĩa kĩrĩkanĩro, na mũreke athĩnjĩri-Ngai mũgwanja thĩinĩ wanyu makuue macoro mũgwanja ma hĩa cia ndũrũme, matongorie ithandũkũ rĩu rĩa Jehova.Nao magĩkĩĩra andũ atĩrĩ, Thiĩi mũthiũrũrũke itũũra, nao andũ arĩa meohete indo ciao cia ita mathiĩ matongoretie ithandũkũ rĩa Jehova.Gũgĩgĩtuĩka o ro ũguo, atĩ Joshua aarĩkia kũhe andũ ũhoro ũcio, athĩnjĩri-Ngai acio mũgwanja magĩthiĩ makuuĩte macoro mũgwanja ma hĩa cia ndũrũme mbere ya Jehova, nao makĩhuha macoro macio, narĩo ithandũkũ rĩa kĩrĩkanĩro kĩa Jehova rĩkĩmarũmĩrĩra.Nao andũ arĩa meohete indo ciao cia ita magĩtongoria athĩnjĩri-Ngai acio maahuhaga macoro macio, naguo mũrũrũngano wa arĩa maarĩ thutha ũkĩrũmĩrĩra ithandũkũ rĩu rĩa Jehova, nao athĩnjĩri-Ngai magĩthiĩ makĩhuhaga macoro macio.Nake Joshua agĩathana, akĩĩra andũ atĩrĩ, Menyai mwanĩrĩre, kana mũreke mĩgambo yanyu ĩiguwo, o na kana kiugo o na kĩmwe kiume tũnua twanyu, nginya o hĩndĩ ĩrĩa ngamwĩra mwanĩrĩre; hĩndĩ ĩo nĩguo mũgakĩanĩrĩra.Agĩgĩthiũrũrũkithia ithandũkũ rĩa Jehova itũũra rĩu ithiũrũrũka o rĩmwe; magĩgĩcoka kĩraaro-inĩ kĩao makĩraara ho.Nake Joshua akĩroka gũũkĩra rũcinĩ tene, nao athĩnjĩri-Ngai makĩoya ithandũkũ rĩu rĩa Jehova,ningĩ athĩnjĩri-Ngai mũgwanja o acio maakuuĩte macoro mũgwanja ma hĩa cia ndũrũme mbere ya ithandũkũ rĩu rĩa Jehova, magĩthiĩ o ro ũguo na mbere mategũtithia, makĩhuhaga macoro mao; nao andũ acio meohete indo ciao cia ita makĩmatongoria; naguo mũrũrũngano wa acio maarĩ thutha ũkĩrũmĩrĩra ithandũkũ rĩu rĩa Jehova, nao athĩnjĩri-Ngai magĩthiĩ makĩhuhaga macoro.Naguo mũthenya wa ĩĩrĩ, magĩthiũrũrũka itũũra rĩu ithiũrũrũka rĩmwe, magĩcoka kĩraaro-inĩ; magĩgĩĩka o ta ũguo matukũ matandatũ.Na gũgĩkinya atĩrĩ, atĩ mũthenya wa mũgwanja, makĩroka gũũkĩra rũcinĩ tene mũno, ruoro rũgĩtema, magĩthiũrũrũka itũũra rĩu mathiũrũrũka mũgwanja, o ta ũrĩa mekaga hĩndĩ ĩrĩa ĩngĩ, tiga atĩ no mũthenya ũcio wiki maarĩthiũrũrũkire mathiũrũrũka mũgwanja.Na gũgĩkinya atĩrĩ, atĩ ithiũrũrũka rĩa mũgwanja, rĩrĩa athĩnjĩri-Ngai maahuhire macoro macio-rĩ, Joshua agĩkĩĩra andũ atĩrĩ, Rĩu anĩrĩrai mũno; nĩ ũndũ Jehova nĩamũheete itũũra rĩrĩ.Narĩo itũũra rĩu nĩrĩkwamũrĩrũo Jehova rĩa kũninwo, rĩo rĩene, hamwe na kĩrĩa gĩothe kĩrĩ thĩinĩ warĩo; Rahabu wiki, mũka ũcio wa maraya, nowe ũgũtũũrio muoyo, we mwene, o na andũ arĩa othe me hamwe nake nyũmba, nĩ ũndũ wa ũrĩa aahithire andũ arĩa twareketie kuo.No rĩrĩ, wĩmenyererei mũtikahutie indo icio ciamũrĩtwo cia kũninwo, nĩ getha hihi mwarĩkia gũciamũra, mũtigacoke kuoya kĩndũ o na kĩ thĩinĩ wa indo icio ciamũrĩtwo; nĩ ũndũ-rĩ, mũngĩĩka ũguo nĩmũgũtũma andũ othe a kĩraaro gĩa Isiraeli magwatwo nĩ kĩrumi, o na mĩnyarirĩko.No rĩrĩ, betha yothe, o na thahabu, o na indo ciothe iria ithondeketwo na icango o na igera, nĩciamũrĩirũo Jehova, nacio igatwarũo mũthithũ-inĩ wa Jehova.Tondũ ũcio andũ magĩkĩanĩrĩra mũno, nao athĩnjĩri-Ngai makĩhuha macoro mao; nao andũ acio maaigua mũgambo wa coro, magĩkĩanĩrĩra rĩanĩrĩra inene, naruo rũthingo rũgĩkĩgũa biũ, rũkĩaragana thĩ o hau rũarĩ, o nginya andũ acio othe, mũndũ o mũndũ, agĩtonya itũũra rĩu, athiĩte o ro ũguo arorete na mbere ya hau aarĩ, nao magĩtunyana itũũra rĩu.Nao magĩkĩnina o kũnina biũ kĩrĩa gĩothe kĩarĩ itũũra rĩu na hiũ ciao cia njora, mũndũ mũrũme, o na mũndũ-wa-nja, na mũndũ ũrĩa mũnyinyi, o na ũrĩa mũkũrũ, o na ng’ombe, na mbũri, na ndigiri.Nake Joshua agĩkĩĩra andũ acio erĩ maathiĩte gũthigana bũrũri ũcio atĩrĩ, Thiĩi mũtonye nyũmba ya mũka ũcio mũmaraya, mũmũrute oime na nja, o na indo ciothe iria arĩ nacio, o ta ũrĩa mwehĩtire mũkĩmwĩra atĩ nĩmũkamwĩka.Nao aanake acio maarĩ athigani magĩgĩtonya kuo, makĩruta Rahabu, na ithe, na nyina, o na andũ a nyũmba yao, o na indo ciothe iria aarĩ nacio; na ningĩ andũ ao othe, o nao, makĩmaruta makĩmoimia na nja, magĩkĩmaiga na kũu nja handũ haraihanĩrĩirie hanini na kĩraaro gĩa Isiraeli.Nao magĩgĩcina itũũra rĩu na mwaki, o na indo ciothe iria ciarĩ kuo thĩinĩ; no betha, na thahabu, o na indo iria ithondeketwo na icango na igera, indo icio ciiki nocio mekĩrire mũthithũ-inĩ wa nyũmba ya Jehova.No rĩrĩ, Rahabu, mũmaraya ũcio, Joshua nĩaamũhonokirie, me hamwe na andũ othe a nyũmba ya ithe, o na indo ciothe iria aarĩ nacio; nake agĩgĩtũũra thĩinĩ wa Aisiraeli o na ũmũthĩ, nĩ gũkorũo nĩaahithire andũ arĩa Joshua aareketie, nĩguo magathigane Jeriko.Na rĩrĩ, ihinda o ro rĩu Joshua akĩĩhĩtithia andũ acio akiuga atĩrĩ, Mũndũ ũrĩa ũkaarahũka acokererie itũũra rĩa Jeriko, arĩake rĩngĩ-rĩ, arogwatwo nĩ kĩrumi kĩa Jehova; aroya kũũrũo nĩ mwana wake wa irigithathi agĩaka gĩtina kĩarĩo, o na ningĩ aroorũo nĩ mwana wake wa kĩhinga-nda agĩĩkĩra mĩrango ihingo-inĩ ciarĩo.Jehova agĩgĩikara hamwe na Joshua, nayo ngumo yake ĩkĩiyũra bũrũri ũcio wothe.No rĩrĩ, ciana cia Isiraeli nĩciaagararire watho ũkoniĩ indo icio ciaamũrĩtwo cia kũninwo; nĩ gũkorũo Akani wa Karimi, ũrĩa warĩ mũrũ wa Zabedi wa Zera, wa mũhĩrĩga wa Juda, nĩoire indo imwe o ro icio ciaamũrĩtwo, agĩthiĩ nacio; nake Jehova agĩcinwo nĩ marakara nĩ ũndũ wa ciana cia Isiraeli.Ningĩ Joshua akĩrekia andũ moime Jeriko mathiĩ Ai, itũũra rĩakuhanĩrĩirie na Beth-aveni, mwena wa irathĩro wa Beth-eli, agĩkĩmaarĩria, akĩmera atĩrĩ, Thiĩi mũgathigane bũrũri ũcio. Nao andũ acio magĩkĩambata magĩthigana Ai.Nao magĩkĩhũndũka he Joshua, makĩmwĩra atĩrĩ, Tiga gũtwarithia andũ othe kũu; no rĩrĩ, reke gũthiĩ ta andũ ngiri igĩrĩ kana ithatũ, makahũre Ai; tiga kũnogia andũ othe ũkĩmatwara kũu, nĩ ũndũ andũ acio nĩ anyinyi.Gũgĩkĩambata o ta andũ ngiri ithatũ, nao makĩũrĩra andũ a Ai.Nao andũ acio a Ai makĩũraga ta andũ mĩrongo ĩtatũ na atandatũ thĩinĩ wao, magĩkĩmateng’eria mamarutĩte kĩhingo-inĩ gĩa itũũra rĩu, makĩmakinyia Shebarimu, nao magĩkĩmahũra magĩikũrũka kĩgaragaro-inĩ kĩu; nacio ngoro cia andũ acio a Isiraeli ikĩringĩka, makĩiyũrũo nĩ maĩ nda.Nake Joshua agĩgĩtembũranga nguo ciake, akĩĩgũithia thĩ, agĩturumithia ũthiũ thĩ mbere ya ithandũkũ rĩa Jehova o nginya hwaĩ-inĩ, we mwene, o na athuri a Isiraeli; magĩkĩĩĩkĩra mũhu mĩtwe.Nake Joshua agĩkiuga atĩrĩ, Hĩ, wee Jehova Ngai! Waringirie andũ aya rũũĩ rũa Jorodani ũũke ũtũneane moko-inĩ ma Aamori matũnine nĩkĩ? Na arĩ korũo nĩtwonire tũiganĩtwo nĩ gũtũũra mũrĩmo ũcio ũngĩ wa Jorodani!Atĩrĩrĩ, Jehova, ingĩgĩcoka kuuga atĩa rĩu, kuona atĩ Isiraeli nĩmahutatĩire thũ ciao!Tondũ-rĩ, Akanaani, o na andũ arĩa angĩ othe matũũraga bũrũri ũyũ, nĩmekũigua ũhoro ũcio, nao moke matũrigicĩrie na mĩena yothe, matũme rĩĩtwa riitũ rĩũre biũ gũkũ thĩ; nawe ũgagĩĩka atĩa nĩ ũndũ wa rĩĩtwa rĩu rĩaku inene mũno?Nake Jehova agĩkĩĩra Joshua atĩrĩ, Ũkĩra; ũkwĩgũithia ũguo ũturumithĩtie ũthiũ thĩ nĩkĩ?Isiraeli nĩ kwĩhia mehĩtie; ti-itherũ nĩmaagararĩte kĩrĩkanĩro gĩakwa kĩrĩa ndamaathire marũmagĩrĩre; ti-itherũ nĩmoete indo iria ciamũrĩtwo cia kũninwo, na makaiya, o na makahenania, o na magaciĩkĩra indo-inĩ ciao o ene.Tondũ ũcio ciana cia Isiraeli itingĩhota gwĩtiiria thũ ciacio, na nĩkĩo ikũhutatĩra thũ ciacio, nĩ gũkorũo nĩigwatĩtwo nĩ kĩrumi; niĩ na niĩ ndigacoka gũikara hamwe na inyuĩ rĩngĩ o na rĩ, tiga o mũninire kĩndũ kĩu kĩamũre gĩa kũninwo, kĩehere thĩinĩ wanyu.Ũkĩra wamũre andũ ũmatherie, ũmere atĩrĩ, Wĩamũrei inyuene nĩ ũndũ wa mũthenya wa rũciũ; nĩ gũkorũo Jehova Ngai wa Isiraeli oigĩte ũũ: Nĩharĩ kĩndũ kĩamũre gĩa kũninwo gĩĩ thĩinĩ waku, wee Isiraeli, na ndũngĩhota gwĩtiiria thũ ciaku, tiga o hĩndĩ ĩrĩa mũkaruta kĩndũ kĩu kĩamũre gĩa kũninwo, kĩehere thĩinĩ wanyu.Tondũ ũcio rũciũ nĩmũkũroka gũkuhĩhĩria haha o ta ũrĩa mĩhĩrĩga yanyu ĩtariĩ; na nĩgũgatuĩka atĩrĩ, atĩ mũhĩrĩga ũrĩa Jehova agathura-rĩ, ũcio nĩguo ũgokoka hakuhĩ o ta ũrĩa mbarĩ ciaguo itariĩ; nayo mbarĩ ĩrĩa Jehova agathura, nĩyo ĩgokoka hakuhĩ o ta ũrĩa nyũmba ciayo itariĩ; nayo nyũmba ĩrĩa Jehova agathura, nĩyo ĩgokoka hakuhĩ, mũndũ o mũndũ mwanya.Na nĩgũgatuĩka atĩrĩ, atĩ mũndũ ũrĩa ũgakorũo na kĩndũ kĩu kĩamũre gĩa kũninwo, nĩ gũcinwo agacinwo na mwaki, we mwene, o na kĩrĩa gĩothe arĩ nakĩo; nĩ gũkorũo nĩaagararĩte kĩrĩkanĩro kĩa Jehova, o na ningĩ nĩ ũndũ nĩekĩte ũndũ wa ũrimũ thĩinĩ wa Isiraeli.Tondũ ũcio Joshua akĩroka gũũkĩra rũcinĩ tene, akĩreharehithie Aisiraeli makuhĩhĩrie hau, o ta ũrĩa mĩhĩrĩga yao ĩtariĩ; naguo mũhĩrĩga wa Juda ũkĩoyũo;agĩcoka akĩreharehithie mbarĩ cia mũhĩrĩga wa Juda imũkuhĩhĩrie, agĩkĩoya nyũmba ya Azera; agĩcoka akĩĩra nyũmba ya Azera ĩmũkuhĩhĩrie mũndũ o mũndũ ta ũrĩa mĩciĩ yao ĩtariĩ, nake Zabedi akĩoyũo;agĩcoka akĩreharehithie andũ ake mamũkuhĩhĩrie o mũndũ mwanya; nake Akani, mũrũ wa Karimi, ũrĩa warĩ mũrũ wa Zabedi wa Zera, wa mũhĩrĩga wa Juda, akĩoyũo.Nake Joshua akĩĩra Akani atĩrĩ, Mũrũ wakwa, ndagũthaitha ũkumie Jehova Ngai wa Isiraeli ũmuumbũrĩre ũhoro wothe; njĩra ũrĩa wĩkĩte, na ndũka’hithe.Nake Akani agĩcokeria Joshua, akĩmwĩra atĩrĩ, Ti-itherũ nĩnjĩhĩtie Jehova Ngai wa Isiraeli, na njĩkĩte ũna na ũna;hĩndĩ ĩrĩa ndonire kabuti karaya kega mũno ga Kĩbabuloni thĩinĩ wa indo iria twatahĩte, o na cekeri magana merĩ cia betha, o na gĩkama gĩa thahabu gĩa cekeri mĩrongo ĩtano gĩgĩthimwo-rĩ, nĩndaciĩrirĩirie ngĩcioya; na atĩrĩrĩ, cienjeirũo thĩ o hema-inĩ yakwa gatagatĩ, nayo betha ĩĩ mũhuro wacio.Tondũ ũcio Joshua agĩkĩrekia andũ, nao magĩteng’era hema-inĩ ĩo, na atĩrĩrĩ, magĩkora atĩ indo icio nĩ kũhithwo ihithĩtwo hema-inĩ thĩinĩ, nayo betha ĩkaigwo mũhuro wacio.Nao magĩciruta kũu hema-inĩ gatagatĩ, magĩcitwarĩra Joshua, o na ciana cia Isiraeli ciothe, magĩgĩciiga thĩ o hau mbere ya Jehova.Nake Joshua, marĩ na Aisiraeli othe, makĩnyita Akani mũrũ wa Zera, o na betha ĩo, na kabuti kau karaya, o na gĩkama kĩu gĩa thahabu, hamwe na ariũ ake, na aarĩ ake, na ng’ombe ciake, na ndigiri ciake, na mbũri ciake, o na hema yake hamwe na indo ciothe iria arĩ nacio; magĩgĩcihira o gĩtuamba gĩa Akori.Nake Joshua agĩkĩmũũria atĩrĩ, Nĩ kĩ gĩgũtũma ũtũnyaririthie? Hĩ, wee nawe ũmũthĩ nĩwe ũkũnyarirũo nĩ Jehova. Nao Aisiraeli othe magĩkĩmũhũra na mahiga nyuguto; ningĩ makĩmacina na mwaki, magĩcoka makĩmaikĩria mahiga.Magĩkĩmũũmbĩrĩra hĩba nene mũno ya mahiga, nayo ĩrĩ o ho o na ũmũthĩ; namo marakara marĩa Jehova aacinĩtwo nĩmo makĩhora. Tondũ ũcio handũ hau hagĩcoka gwĩtwo Gĩtuamba gĩa Akori o na ũmũthĩ.Ningĩ Jehova agĩkĩĩra Joshua atĩrĩ, Menya wĩtigĩre, o na kana ũmake; oya andũ othe a ita, mũũkĩre mwambate nao mũkinye Ai. Atĩrĩrĩ, mũthamaki wa Ai nĩndĩmũrekereirie ngamũneana moko-inĩ maku, me hamwe na andũ ake, o na itũũra rĩake, o na bũrũri wake;nawe ũgwĩka Ai, o na mũthamaki warĩo, o ta ũrĩa wekire Jeriko na mũthamaki warĩo, tiga o ũndũ ũyũ ũmwe, atĩ indo ciarĩo iria mũgũtaha, hamwe na ũhiũ warĩo, nĩ inyuĩ mũkwĩgwatĩra ituĩke cianyu; ikarai muohetie andũ a itũũra rĩu na kũu nyunjurĩ yarĩo.Tondũ ũcio Joshua agĩkĩarahũka, me hamwe na andũ ake othe a ita, nĩguo maambate makinye Ai; nake Joshua agĩgĩĩthurĩra andũ ngiri mĩrongo ĩtatũ, njamba irĩ hinya, akĩmarekia mathiĩ ũtukũ.Nake agĩkĩmaatha akĩmera ũũ, Atĩrĩrĩ, inyuĩ mũgũikara na nyunjurĩ ya itũũra muohie andũ arĩo; na mũtigathiĩ haraya na itũũra rĩu, no inyuothe ikarai mwĩhaarĩirie;niĩ na niĩ twĩ hamwe na andũ aya othe twĩ nao, tũthengerere itũũra-inĩ rĩu; na gũgakinya atĩrĩ, atĩ hĩndĩ ĩrĩa mariuma o ta ũrĩa mekire hĩndĩ ya mbere, atĩ nĩguo tũhũrane nao-rĩ, ithuĩ tũkĩmorĩre;nao moimagare matũrũmĩrĩre, o nginya tũmagucĩrĩrie moime itũũra rĩao, nĩ ũndũ mariuga atĩrĩ, Nĩ kũũra maratũũrĩra o ta ũrĩa mekire rĩa mbere. Ũguo nĩguo tũrĩmorĩra.Hĩndĩ ĩo inyuĩ na inyuĩ mũũkĩre muume kũrĩa mũmoheirie, mwĩgwatĩre itũũra rĩu, nĩ gũkorũo Jehova Ngai wanyu nĩekũrĩneana moko-inĩ manyu.Na nĩgũgakinya atĩrĩ, atĩ mwegwatĩra itũũra rĩu, mũgĩcoke mũrĩikie mwaki; mwĩke o ta ũrĩa Jehova oigĩte gwĩkwo. Atĩrĩrĩ, ũguo nĩguo ndamwatha mũgeka.Joshua agĩkĩmarekia mathiĩ; nao magĩgĩthiĩ o handũ harĩa merĩtwo makoherie andũ, magĩgĩikara gatagatĩ ka Beth-eli na Ai, mwena wa ithũĩro wa Ai; no rĩrĩ, Joshua mũthenya ũcio aaraaranirie na andũ acio angĩ.Nake Joshua agĩkĩroka gũũkĩra rũcinĩ tene, agĩcokanĩrĩria andũ, nake we mwene, me na athuri a Isiraeli, magĩthiĩ mbere ya andũ, merekeire Ai.Nao andũ othe, o andũ acio a ita maarĩ hamwe nake, magĩkĩambata, magĩthiĩ, magĩthengerera itũũra rĩu o mbere yarĩo, magĩĩthondekera kĩraaro mwena wa gathigathini wa Ai; na rĩrĩ, gatagatĩ-inĩ gake na Ai, haarĩ kĩandaNake agĩkĩoya andũ ta ngiri ithano, akĩmaiga mwena wa ithũĩro wa Ai, o gatagatĩ ka Betheli na itũũra rĩu, mohie andũ.Ũguo nĩguo maaigire andũ acio, naguo ũguo nĩ ta kuuga ita ĩo yothe yaigĩtwo mwena wa gathigathini wa itũũra rĩu, hamwe na andũ arĩa angĩ maamoheirie andũ me mwena wa ithũĩro wa itũũra rĩu; nake Joshua ũtukũ ũcio agĩthiĩ kũraara o kĩanda-inĩ kĩu gatagatĩ.Na gũgĩkinya atĩrĩ, atĩ hĩndĩ ĩrĩa mũthamaki wa Ai onire ũguo, makĩroka gũũkĩra rũcinĩ tene mahiũhĩte, nao andũ a itũũra rĩu makiumagara hamwe na mũthamaki warĩo we mwene, o na andũ ake othe, o ihinda rĩrĩa rĩatuĩtwo, magĩgĩthiĩ marorete kĩanda werũ-inĩ, nĩ getha makarũe mbaara na Isiraeli; no rĩrĩ, mũthamaki ũcio ndaamenyete atĩ harĩ andũ mamuohetie na thutha wa itũũra rĩu.Nake Joshua o na Aisiraeli othe magĩĩtua ta mahũrĩtwo magatorio biũ nĩo, magĩkĩũra marorete na njĩra ya werũ.Nao andũ othe arĩa maarĩ kũu itũũra-inĩ thĩinĩ magĩĩtwo macokanĩrĩre othe hamwe, nĩ getha mamarũmĩrĩre na ihenya; nao magĩkĩrũmĩrĩra Joshua na ihenya, magĩkĩgucio magĩthiĩ haraya na itũũra rĩao.Nakuo kũu matũũra-inĩ ma Ai na Beth-eli gũtiatigarire mũndũ o na ũmwe ũtarũmĩrĩire Isiraeli; narĩo itũũra rĩao magĩkĩrĩtiga rĩhingũrĩtwo o ro ũguo, makĩrũmĩrĩra Isiraeli.Nake Jehova agĩkĩĩra Joshua atĩrĩ, Ambararia itimũ rĩu ũnyitĩte na guoko, ũrĩrorie Ai, nĩ gũkorũo nĩngũrĩneana moko-inĩ maku. Nake Joshua agĩkĩambararia itimũ rĩu aarĩ narĩo guoko arĩroretie o kũu itũũra-inĩ rĩu.Na rĩrĩ, Joshua aambararia guoko gwake na igũrũ, andũ acio mohetie andũ magĩgĩũkĩra narua mũno, makiuma hau maaikarĩte, magĩgĩteng’era na ihenya mũno, magĩtonya itũũra rĩu, makĩrĩtunyana, magĩkĩrĩikia mwaki o narua.Na rĩrĩa andũ acio a Ai maarorire na thutha-rĩ, atĩrĩrĩ, magĩkĩona ndogo yumĩte itũũra rĩu rĩao ĩhaicĩte na igũrũ ĩgakinya o matu-inĩ, nao magĩkĩremwo nĩ kũũra ũũ kana ũũ; nao andũ arĩa morĩte marorete werũ-inĩ magĩkĩhũndũka, magĩcokerera acio maamateng’eretie.Nake Joshua, o na Isiraeli othe, rĩrĩa monire atĩ andũ arĩa mohetie andũ nĩmatunyanire itũũra rĩu, nayo ndogo yarĩo yahaica na igũrũ, magĩkĩhũndũka makĩũraga andũ acio a Ai.Nao acio angĩ magĩkiumagara moimĩte kũu itũũra-inĩ thĩinĩ makamahũre; tondũ ũcio andũ a Ai magĩkĩgĩa gatagatĩ ga Isiraeli, amwe mamagĩĩte mwena ũyũ, na amwe mwena ũyũ ũngĩ; nao aa Joshua magĩkĩmahũra na matitigarie mũndũ o na ũmwe, kana makĩreka o na ũmwe ahonoke.Nake mũthamaki wa Ai, magĩkĩmũnyita arĩ muoyo, makĩmũtwarĩra Joshua.Na gũgĩkinya atĩrĩ, atĩ hĩndĩ ĩrĩa Isiraeli maarĩkirie kũũragĩra andũ othe arĩa maatũũraga Ai gĩthaka-inĩ, o kũu werũ-inĩ kũrĩa maamateng’ereirie, nao othe magĩkĩninwo na hiũ cia njora o nginya magĩthira biũ-rĩ, Aisiraeli othe magĩgĩcoka Ai, magĩkĩrĩhũra na hiũ cia njora.Nao andũ othe arĩa maakuire mũthenya ũcio, arũme na andũ-a-nja, maarĩ ngiri ikũmi na igĩrĩ; naguo ũguo nĩ ta kuuga andũ othe a Ai.Nĩ gũkorũo Joshua ndaigana gũthuna guoko gwake kũrĩa aambararĩtie itimũ nakuo, o nginya hĩndĩ ĩrĩa aaninire andũ othe arĩa maatũũraga Ai, o kũmanina biũ.No rĩrĩ, ũhiũ wiki, o na indo iria maatahire itũũra-inĩ rĩu-rĩ, nocio Aisiraeli megwatĩire magĩthiĩ nacio, o ta ũrĩa uuge wa Jehova ũrĩa aathĩte Joshua watariĩ.Ũguo nĩguo Joshua aacinire Ai akĩrĩtua kĩhumbu kĩa mahuti tene na tene, o na kũndũ gũkiru ihooru o na ũmũthĩ.Nake mũthamaki wa Ai, Joshua akĩmũcuuria mũtĩ igũrũ o nginya hwaĩ-inĩ; narĩo riũa rĩgĩthiĩ gũthũa, Joshua agĩathana, nao andũ magĩikũrũkia kĩimba gĩake, magĩkĩruta mũtĩ igũrũ, magĩgĩikia itonyero-inĩ rĩa kĩhingo gĩa itũũra rĩu, magĩcoka magĩkĩũmbĩrĩra hĩba nene mũno ya mahiga, nayo ĩtũire kuo o na ũmũthĩ.Thutha wa ũguo Joshua agĩgĩakĩra Jehova Ngai wa Isiraeli kĩgongona o kũu kĩrĩma-inĩ kĩa Ebali,o ta ũrĩa Musa ndungata ya Jehova aathire ciana cia Isiraeli ciĩke, o ta ũrĩa kwandĩkĩtwo ibuku-inĩ rĩa watho wa Musa, agĩgĩaka kĩgongona kĩu na mahiga matarĩ maicũhie, marĩa matarĩ mũndũ o na ũmwe ũmoeire kĩgera na igũrũ; nao magĩkĩrutĩra Jehova indo cia mahaki ma njino o hau, o na makĩruta magongona ma ũiguano.Nake agĩkĩandĩka watho wa Musa mahiga-inĩ macio igũrũ, o ta ũrĩa wahaanaga, ciana cia Isiraeli irĩ ho ikĩĩonagĩra.Nao Aisiraeli othe, o na athuri ao, na anene ao, o na aciri ao, makĩrũgama mwena ũyũ wa ithandũkũ rĩa Jehova, o na mwena ũrĩa ũngĩ mang’etheire athĩnjĩri-Ngai Alawii arĩa maakuuaga ithandũkũ rĩu rĩa kĩrĩkanĩro kĩa Jehova, nake mũndũ ũrĩa mũgeni wao akĩgĩa o ho, o ta mũndũ ũrĩa ũciarĩtwo e wa rũrĩrĩ rũao; na rĩrĩ, gĩkundi kĩmwe kĩao gĩkĩrũgama kĩng’etheire kĩrĩma kĩa Gerizimu, o nakĩo gĩkundi kĩrĩa kĩngĩ gĩkĩrũgama kĩng’etheire kĩrĩma kĩa Ebali, o ta ũrĩa Musa ndungata ya Jehova yathanĩte atĩ andũ a Isiraeli maambage kũrathimwo maũndũ marĩa mangĩ mothe matanekwo.Na thutha wa ũguo Joshua agĩthoma ciugo ciothe cia watho ũcio, agĩgĩthoma mohoro ma kĩrathimo, o na ma kĩrumi, o ta ũrĩa maũndũ mothe maatariĩ marĩa maandĩkĩtwo ibuku-inĩ rĩu rĩa watho.Na rĩrĩ, hatiarĩ kiugo o na kĩmwe kĩa maũndũ mothe marĩa maathanĩtwo nĩ Musa Joshua ataathomeire mbere ya kĩrĩndĩ kĩu gĩothe gĩa Isiraeli, andũ othe akĩo marĩ ho, o na atumia, na ciana, o na ageni arĩa maatũũranĩtie nao.Na gũgĩkinya atĩrĩ, atĩ hĩndĩ ĩrĩa athamaki othe arĩa maatũire mũrĩmo ũyũ wa Jorodani, bũrũri ũrĩa wĩ irĩma nyingĩ, o na ituamba-inĩ, o na hũgũrũrũ-inĩ cia Iria rĩrĩa Rĩnene, kũng’ethera Lebanoni, maaiguire maũndũ macio, Ahiti, na Aamori, na Akanaani, na Aperizi, na Ahivi, na Ajebusi,magĩĩcokanĩrĩria othe hamwe marĩ na ngoro o ro ĩmwe nĩguo makahũrane na Joshua na Isiraeli.No rĩrĩ, hĩndĩ ĩrĩa andũ arĩa maatũire Gibeoni maaiguire ũrĩa Joshua ekĩte Jeriko, o na Ai,magĩĩka ũndũ wa wara; magĩgĩthiĩ metuĩte ta andũ maareketio; na magĩkuua makũnia makũrũ na ndigiri ciao, o na mondo ngũrũ cia ndibei nduĩkangu, na igatumwo na ndigi,na magekĩra iratũ ngũrũ ndaate magũrũ mao, o na makehumba nguo ngũrũ mwĩrĩ; nacio irio ciao ciothe cia rĩĩgu ciarĩ nyũmũ, na ikagwata rũĩ.Nao magĩgĩthiĩ kwĩ Joshua kĩraaro-inĩ gĩake o kũu Giligali, makĩmwĩra we mwene, o na andũ othe a Isiraeli atĩrĩ, Tuumĩte bũrũri ũraihanĩrĩirie mũno na gũkũ; na tondũ ũcio rĩu gĩai kĩrĩkanĩro na ithuĩ.Nao andũ a Isiraeli magĩkĩĩra Ahivi acio atĩrĩ, Hihi no gũkorũo mũtũũrĩte o gũkũ tũrĩ, na twakĩhota atĩa kũgĩa kĩrĩkanĩro na inyuĩ?Nao magĩkĩĩra Joshua atĩrĩ, Tũrĩ ndungata ciaku. Ningĩ Joshua agĩkĩmoria atĩrĩ, Ĩ inyuĩ mũrĩ a? Na muumĩte kũ?Nao makĩmwĩra atĩrĩ, Ithuĩ ndungata ciaku tuumĩte bũrũri ũraihanĩrĩirie mũno na gũkũ, na rĩu twoka nĩ ũndũ wa rĩĩtwa rĩa Jehova Ngai waku; nĩ ũndũ nĩtũiguĩte ngumo yake, o na maũndũ mothe marĩa ekire Misiri;o na marĩa mothe ekire athamaki arĩa erĩ a Aamori, arĩa maarĩ mũrĩmo ũcio ũngĩ wa Jorodani, nao nĩ Sihoni, mũthamaki wa Heshiboni, o na Ogu, mũthamaki wa Bashani, ũrĩa watũire Ashiterothu.Nao athuri aitũ, o na andũ othe a bũrũri witũ, maatwarĩirie, magĩtwĩra atĩrĩ, Wĩkuuĩrei rĩĩgu na moko manyu nĩ ũndũ wa rũgendo, mũthiĩ mũgatũngane na andũ acio, mũmere atĩrĩ, Ithuĩ tũrĩ ndungata cianyu; na rĩu gĩai kĩrĩkanĩro na ithuĩ.Mũthenya ũrĩa twoimagarire tũũke kũrĩ inyuĩ-rĩ, irio ici ciitũ twarutire mĩciĩ iitũ cia rĩĩgu ciarĩ hiũ; no rĩrĩ, rĩu ta gĩcibarei, muone atĩ nĩciũmĩte, na ikagwata rũĩ;o nacio mondo ici, o ici twaiyũrĩtie ndibei, ciarĩ njerũ; na rĩrĩ, rĩu ta gĩcibarei, muone atĩ nĩituĩkangĩte; o nacio nguo ici ciitũ, o na iratũ, nĩikũrĩte, nĩ ũndũ wa rũgendo kũraiha mũno.Nao andũ acio a Isiraeli makĩoya irio imwe cia andũ acio, na matituĩrie ũhoro he Jehova.Nake Joshua akĩara ũhoro nao, na akĩrĩkanĩra nao atĩ areke matũũre muoyo; o nao anene a kĩrĩndĩ gĩa ciana cia Isiraeli makĩmahe ũhoro na mwĩhĩtwa.Na gũgĩkinya atĩrĩ, atĩ mĩthenya ĩtatũ yathira thutha wa maarĩkia kũrĩkanĩra, magĩcoka kũigua atĩ andũ acio maakanĩtie o nao, na atĩ matũũraga o thĩinĩ wao.Nacio ciana cia Isiraeli igĩthiĩ rũgendo, igĩkinya matũũra ma andũ acio mĩthenya ĩtatũ yathira. Namo matũũra mao maarĩ Gibeoni, na Kefira, na Beerothu, na Kiriathu-jearimu.Nacio ciana cia Isiraeli itiigana kũmahũra, nĩ ũndũ wa ũrĩa anene a kĩrĩndĩ gĩacio maarĩtie nao na mwĩhĩtwa ũkoniĩ Jehova Ngai wa Isiraeli. Nakĩo kĩrĩndĩ kĩu gĩothe gĩgĩteta nĩ ũndũ wa anene acio ao.No rĩrĩ, anene acio othe makĩĩra kĩrĩndĩ kĩu gĩothe ũũ: Nĩtũrĩkĩtie kũhe andũ acio ũhoro na mwĩhĩtwa ũkoniĩ Jehova, Ngai wa Isiraeli; na tondũ ũcio tũtingĩmahutia.Ũrĩa tũkũmeka-rĩ, nĩ ũũ: nĩ tũreke matũũre muoyo, nĩ getha tũtigacokererũo nĩ mang’ũrĩka nĩ ũndũ wa mwĩhĩtwa ũrĩa twĩhĩtĩte nĩ ũndũ wao.Anene acio magĩkĩĩra ciana cia Isiraeli atĩrĩ, Rekei matũũre muoyo; na tondũ ũcio magĩgĩtuĩka oini ngũ na atahi maĩ a kĩrĩndĩ gĩothe gĩa ciana cia Isiraeli, o ta ũrĩa anene acio maaciĩrire.Ningĩ Joshua agĩkĩmeta, akĩmaarĩria, akĩmoria atĩrĩ, Mwatũhenirie nĩkĩ, mũkiuga atĩ, Tũrĩ a kũraya mũno na kwanyu, na mũgĩikarĩte o gũkũ thĩinĩ witũ?Tondũ ũcio rĩu nĩmũgũtũũra mũgwatĩtwo nĩ kĩrumi; na thĩinĩ wanyu hatikaaga kuonwo o na rĩ, ngombo, o na oini ngũ, o na atahi maĩ, nĩ ũndũ wa mawĩra ma nyũmba ya Ngai wakwa.Nao magĩgĩcokeria Joshua, makĩmwĩra atĩrĩ, Nĩ ũndũ ithuĩ ndungata ciaku nĩtwerirũo na ma, o ma, ũhoro wa ũrĩa Jehova Ngai waku aathanire akĩĩra Musa, ndungata yake, atĩ amũhe inyuĩ bũrũri ũyũ wothe, na atĩ anine andũ othe arĩa maũtũũraga, mehere mbere yanyu; na tondũ ũcio nĩtwagĩĩtigĩrire mũno mũno nĩ ũndũ wa gwĩciria atĩ hihi nĩtũkũũragwo nĩ inyuĩ, na nĩkĩo twekire ũndũ ũcio.Na atĩrĩrĩ, rĩu twĩ guoko-inĩ gwaku na tondũ ũcio twĩke o ta ũrĩa wee mwene ũrĩona arĩ wega, na ũrĩa wĩ kĩhooto.Nake agĩkĩmeka o ta ũguo, akĩmahonokia harĩ ciana cia Isiraeli, igĩtiga kũmoraga.Nake Joshua mũthenya o ro ũcio akĩmatua oini ngũ o na atahi maĩ a kĩrĩndĩ kĩu gĩa ciana cia Isiraeli, o na a kĩgongona-inĩ kĩa Jehova o handũ harĩa angĩthura, nginya o mũthenya wa ũmũthĩ.Na gũgĩkinya atĩrĩ, atĩ hĩndĩ ĩrĩa Adoni-zedeku, mũthamaki wa Jerusalemu, aaiguire ũrĩa Joshua aatunyanire Ai, na ũrĩa aarĩninire o kũnina biũ, agĩgĩĩka Ai na mũthamaki warĩo o ta ũrĩa ekire Jeriko na mũthamaki warĩo, o na ũrĩa andũ a Gibeoni maarire ũhoro na Isiraeli, na atĩ matũũrĩte o thĩinĩ wao-rĩ,magĩgĩĩtigĩra mũno; nĩ ũndũ Gibeoni rĩarĩ itũũra inene, na rĩatariĩ o ta itũũra rĩmwe rĩa marĩa matũũragwo nĩ athamaki, na rĩarĩ inene gũkĩra Ai, o na ningĩ andũ othe arĩo maarĩ njamba irĩ hinya.Tondũ ũcio Adonizedeku, mũthamaki wa Jerusalemu, akĩrekania akĩĩra Hohaanu, mũthamaki wa Hebironi, o na Piramu, mũthamaki wa Jaramuthu, o na Jafia, mũthamaki wa Lakishi, na Debiri, mũthamaki wa Egiloni, atĩrĩ,Ambatai mũũke kũrĩ niĩ, mũndeithie, nĩguo tũkahũre Gibeoni; nĩ gũkorũo andũ arĩo nĩmaarĩte ũhoro na Joshua, o na ciana cia Isiraeli.Tondũ ũcio athamaki acio atano a Aamori, nao nĩo mũthamaki wa Jerusalemu, na mũthamaki wa Hebironi, na mũthamaki wa Jaramuthu, na mũthamaki wa Lakishi, o na mũthamaki wa Egiloni, magĩĩcokanĩrĩria othe hamwe, makĩambata, o ene, o na mbũtũ ciao ciothe cia ita, makĩamba hema ciao mang’etheire Gibeoni, magĩgĩitĩka kũhũrana mbaara narĩo.Nao andũ acio a Gibeoni magĩtũmana harĩ Joshua o kũu Giligali kĩraaro-inĩ gĩake, makĩmwĩra atĩrĩ, Twagũthaitha ndũkae gũtũrekia o na hanini, ithuĩ ndungata ciaku; ambata narua ũũke ũtũhonokie, na ũtũteithie; nĩ gũkorũo athamaki othe a Aamori, arĩa matũũraga bũrũri ũrĩa ũrĩ irĩma nyingĩ, nĩmonganĩte matũũkĩrĩre.Tondũ ũcio Joshua agĩkĩambata, akiuma Giligali, we mwene, o na andũ othe a ita me hamwe nake, o na njamba ciothe iria irĩ hinya.Nake Jehova akĩĩra Joshua atĩrĩ, Menya ũmetigĩre; nĩ ũndũ nĩndĩmarekereirie ngamaneana moko-inĩ maku; gũtikagĩa mũndũ o na ũmwe wao ũkahota gũgwĩtiiria.Tondũ ũcio Joshua agĩkĩmakorerera o narua, nĩ ũndũ aaraire agĩthiĩ ũtukũ mũgima akĩambata kuo oimĩte Giligali.Nake Jehova akĩmanyaririthia harĩ Aisiraeli, na magĩkĩmoragĩra o kũu Gibeoni rĩũragana inene mũno, makĩmateng’eria mamaroretie na njĩra ya rĩambatĩrĩro-inĩ rĩa Bethi-horoni, makĩmahũra makĩmakinyia Azeka na Makeda.Na gũgĩkinya atĩrĩ, atĩ hĩndĩ ĩo moragĩra Aisiraeli, marĩ rĩikũrũkĩro-inĩ rĩa Bethi-horonĩ-rĩ, Jehova akĩmagũithĩria mahiga manene ma mbura ya mbembe moimĩte igũrũ, magĩkinyio o Azeka, nao magĩgĩkua; nao arĩa maakuire nĩ ũndũ wa mahiga macio ma mbura ya mbembe maarĩ aingĩ gũkĩra arĩa moragirũo nĩ ciana cia Isiraeli na hiũ cia njora.Ningĩ hĩndĩ ĩo Joshua agĩkĩarĩria Jehova, mũthenya o ro ũcio Jehova aarekereirie Aamori akĩmaneana harĩ ciana cia Isiraeli, nake agĩkiugĩra harĩ ciana cia Isiraeli, o ikĩmuonaga, ũũ:Atĩrĩrĩ wee riũa, rũgama o ro ũguo, wĩhande o kũu igũrũ rĩa Gibeoni,O nawe mweri-rĩ, rũgama o ro ũguo, wĩhande kũu gĩtuamba-inĩ kĩa Aijaloni.Narĩo riũa rĩkĩrũgama o ro ũguo, o naguo mweri ũgĩikara o ro ũguo o kũu warĩ,O nginya rũrĩrĩ rũrũ rũkĩĩrĩhĩria harĩ thũ ciaruo.Ĩ guo ũhoro ũyũ-rĩ, githĩ ti mwandĩke ibuku-inĩ rĩa Jasharu? Atĩ riũa rĩgĩkĩrũgama o ro ũguo matu-inĩ marĩa mairũ gatagatĩ, na rĩtiigana kũhiũha gũthũa o ta ihinda rĩa mũthenya mũgima.Na gũtirĩ kwagĩa mũthenya ũngĩ ta ũcio, mbere ĩo o na kana thutha waguo, Jehova arĩ aaigua mũgambo wa mũndũ wa gũkũ thĩ ta ũcio; nĩ ũndũ Jehova nĩaahũranĩire Isiraeli.Nake Joshua agĩkĩhũndũka, me hamwe na Isiraeli othe, magĩkinya kĩraaro-inĩ kĩao o kũu Giligali.Nao athamaki acio atano makĩũra, magĩthiĩ ngurunga-inĩ o kũu Makeda.Naguo ũhoro ũcio ũkĩheo Joshua, agĩkĩĩrũo atĩrĩ, Athamaki acio atano monetwo mehithĩte ngurunga-inĩ kũrĩa Makeda.Nake Joshua agĩkiuga atĩrĩ, Garagariai mahiga manene magekĩrũo mũromo-inĩ wa ngurunga ĩo, na mũige andũ hau hakuhĩ nayo mamarangĩre,no rĩrĩ, inyuĩ tigai gũikara ho; rũmĩrĩrai thũ cianyu, mũhũre arĩa marigĩtie thutha wa arĩa angĩ; na mũtikareke matonye matũũra mao; nĩ ũndũ Jehova Ngai wanyu nĩamarekereirie akamaneana moko-inĩ manyu.Na gũgĩkinya atĩrĩ, atĩ hĩndĩ ĩrĩa Joshua, o na ciana cia Isiraeli, maarĩkirie kũmoraga rĩũragana inene mũno, o nginya makĩninwo biũ, namo matigari mao magĩkorũo matonyete matũũra marĩa mairigĩtwo-rĩ,andũ othe magĩgĩcoka na thayũ kĩraaro-inĩ kĩao harĩ Joshua, o kũu Makeda; na gũtirĩ mũndũ o na ũmwe wacokire gũtumũka acambie mũndũ o na ũrĩkũ wa ciana cia Isiraeli.Hĩndĩ ĩo Joshua agĩkiuga atĩrĩ, Hingũrai mũromo wa ngurunga, mũrute athamaki acio atano na nja, mũmarehe kũrĩ niĩ mũmarutĩte kũu ngurunga-inĩ.Nao magĩgĩĩka o ta ũguo, makĩruta athamaki acio atano ngurunga-inĩ, makĩmatwara harĩ we, nao nĩ mũthamaki wa Jerusalemu, na mũthamaki wa Hebironi, na mũthamaki wa Jaramuthu, na mũthamaki wa Lakishi, na mũthamaki wa Egiloni.Na gũgĩkinya atĩrĩ, atĩ hĩndĩ ĩrĩa maarutire athamaki acio ngurunga-inĩ, makĩmahira kwĩ Joshua, nake Joshua agĩĩta andũ othe a Isiraeli, agĩkĩĩra anene a andũ a ita arĩa maathiĩte nake ũũ: Okokai hakuhĩ, mũigĩrĩre magũrũ manyu ngingo cia athamaki aya. Nao magĩgĩthiathia hakuhĩ, makĩigĩrĩra magũrũ mao o ngingo ciao.Nake Joshua agĩkĩmera atĩrĩ, Tigai gwĩtigĩra, kana mũmake; gĩai na hinya, na mũũmĩrĩrie; nĩ gũkorũo ũguo noguo Jehova arĩĩkaga thũ cianyu ciothe iria mũrĩrũaga nacio.Na thutha wa ũguo Joshua akĩmahũra, akĩmoraga, agĩcoka akĩmacuuria mĩtĩ-inĩ ĩtano igũrũ; nao magĩtinda macuurĩtio mĩtĩ-inĩ ĩo igũrũ o nginya hwaĩ-inĩ.Na gũgĩkinya atĩrĩ, atĩ riũa rĩgĩthiĩ gũthũa, Joshua agĩathana, nao andũ makĩmaikũrũkia makĩmaruta mĩtĩ-inĩ ĩo ĩgũrũ, makĩmaikia ngurunga-inĩ ĩrĩa mehithĩte, magĩgĩĩkĩra mahiga manene mũromo-inĩ wa ngurunga ĩo, namo matũire ho o na ũmũthĩ.Nake Joshua agĩtunyana itũũra rĩu rĩa Makeda mũthenya o ro ũcio, agĩkĩhũra andũ arĩo na hiũ cia njora, o na mũthamaki warĩo; akĩmanina o kũmanina biũ, o na andũ othe arĩa maarĩ kuo, na ndaatigaririe mũndũ o na ũmwe; nake agĩgĩĩka mũthamaki ũcio wa Makeda o ta ũrĩa ekire mũthamaki wa Jeriko.Ningĩ Joshua me hamwe na Aisiraeli othe, makiuma Makeda, magĩkinya Libina, nake agĩitĩka kũhũrana na andũ a itũũra rĩu rĩa Libina;o narĩo rĩkĩrekererio nĩ Jehova akĩrĩneana moko-inĩ ma Aisiraeli, hamwe na mũthamaki warĩo; nake Joshua agĩkĩrĩhũrithia na hiũ cia njora, o na andũ othe arĩa maarĩ thĩinĩ warĩo; ndaigana gũtigaria mũndũ o na ũmwe kuo; nake agĩgĩĩka mũthamaki warĩo o ta ũrĩa ekĩte mũthamaki wa Jeriko.Ningĩ Joshua, me hamwe na Aisiraeli othe, makiuma Libina, magĩkinya Lakishi, nao makĩamba hema ciao marĩng’etheire magĩkĩhũrana narĩonake Jehova akĩrekereria Lakishi, akĩrĩneana moko-inĩ ma Isiraeli, nake akĩrĩtunyana mũthenya ũyũ ũngĩ wa kerĩ, akĩrĩhũra na hiũ cia njora, o na andũ othe arĩa maarĩ thĩinĩ warĩo, o ta ũrĩa maũndũ mothe maatariĩ marĩa ekĩte Libina.Na rĩrĩ, hĩndĩ ĩo, Horamu, mũthamaki wa Gezeri, akĩambata nĩguo agateithie Lakishi; nake Joshua akĩmũhũra we mwene, hamwe na andũ ake, na ndaamũtigarĩirie mũndũ o na ũmwe.Ningĩ Joshua hamwe na Isiraeli othe, makiuma Lakishi, magĩkinya Egiloni; nao makĩamba hema ciao marĩng’etheire, magĩkĩhũrana narĩo,makĩrĩtunyana mũthenya o ro ũcio, makĩrĩhũra na hiũ cia njora, nao andũ othe arĩa maarĩ thĩinĩ warĩo, akĩmanina o kũmaninithia biũ mũthenya ũcio; o ta ũrĩa maũndũ mothe maatariĩ marĩa ekĩte Lakishi.Ningĩ Joshua, hamwe na Aisiraeli othe, makĩambata moimĩte Egiloni, magĩkinya Hebironi; magĩkĩhũrana narĩo;makĩrĩtunyana, makĩrĩhũra na hiũ cia njora, o na mũthamaki warĩo, o na matũũra marĩo mothe, o na andũ othe arĩa maarĩ kuo thĩinĩ; na rĩrĩ, o ta ũrĩa ekĩte Egiloni, o ũguo noguo aarĩĩkire, na ndaigana gũtigaria mũndũ o na ũmwe, no aarĩninire o kũrĩnina biũ, o na andũ othe arĩa maarĩ thĩinĩ warĩo.Ningĩ Joshua, me hamwe na Aisiraeli othe, makĩhũndũka magĩkinya Debiri; magĩkĩhũrana narĩo;akĩrĩtunyana, o na mũthamaki warĩo, o na matũũra marĩo mothe, makĩmahũra na hiũ cia njora, makĩnina o kũnina biũ andũ othe arĩa maarĩ thĩinĩ wamo, na ndaigana gũtigaria mũndũ o na ũmwe; o ta ũrĩa ekĩte Hebironi, o na ageka Libina na mũthamaki warĩo-rĩ, o ũguo noguo ekire Debiri na mũthamaki warĩo.Ũguo nĩguo Joshua aahũrire thĩ ĩo yothe, kũu bũrũri ũcio wĩ irĩma nyingĩ, o na bũrũri wa mwena wa Gũthini, o na ituamba-inĩ, o na iharũrũka-inĩ, o na athamaki a kuo othe, na ndaigana gũtigia mũndũ o na ũmwe, no nĩ kũnina aaninithirie biũ arĩa othe maarĩ muoyo, o ta ũrĩa Jehova Ngai wa Isiraeli aathanĩte.Nake Joshua agĩkĩmahũra amarutĩtie Kadeshi-barinea, akĩmakinyia Gaza, o na bũrũri wa Gosheni wothe, o nginya Gibeoni.Nao athamaki acio othe, o na mabũrũri mao, Joshua aatunyanire o ihinda rĩmwe, nĩ ũndũ Jehova Ngai wa Isiraeli nĩwe wahũranĩire Isiraeli.Nake Joshua agĩcoka kĩraaro-inĩ gĩake Giligali me hamwe na Aisiraeli othe.Na gũgĩkinya atĩrĩ, atĩ hĩndĩ ĩrĩa Jabini, mũthamaki wa Hazoru, aaiguire ũhoro wa maũndũ macio, akĩrekania kwĩ Jobabu, mũthamaki wa Madoni, o na kwĩ mũthamaki wa Shimuroni o na kwĩ mũthamaki wa Akishafu,o na kũrĩ athamaki arĩa maarĩ mwena wa gathigathini, bũrũri ũrĩa wĩ irĩma nyingĩ, o na arĩa maarĩ Araba, mwena wa gũthini wa Kinerothu, o na ituamba-inĩ, o na bũrũri ũrĩa mũtũũgĩru wa Dori mwena wa ithũĩro,o na kũrĩ Akanaani arĩa maatũire mwena wa irathĩro, o na arĩa maatũire mwena wa ithũĩro, o na kũrĩ Aamori, na Ahiti, na Aperizi, na Ajebusi arĩa maarĩ bũrũri ũrĩa wĩ irĩma nyingĩ, o na kũrĩ Ahivi arĩa maarĩ mũhuro wa kĩrĩma kĩa Herimoni, o kũu bũrũri wa Mizipa.Nao magĩkiumagara, o ene, o na mbũtũ ciao ciothe me hamwe nacio, nao maarĩ andũ aingĩ mũno, na maaingĩhĩte o ta mũthanga ũrĩa ũrĩ hũgũrũrũ-inĩ cia iria, nao maathiire me na mbarathi, o na ngari cia ita nyingĩ mũno.Nao athamaki acio othe magĩcemania o handũ hamwe; magĩthiĩ makĩamba hema ciao o handũ hamwe hakuhĩ na maĩ ma Meromu, nĩ getha mahũrane na Isiraeli.Nake Jehova akĩĩra Joshua atĩrĩ, Menya wĩtigĩre nĩ ũndũ wao; nĩ gũkorũo rũciũ ihinda ta rĩrĩ, nĩguo ngamarekereria ndĩmaneane harĩ Isiraeli moragĩtwo othe; mbarathi ciao ũgacitemenga magũrũ ũcithuithie; o nacio ngari ciao cia ita ũcicine na mwaki.Tondũ ũcio Joshua agĩthiĩ, me hamwe na andũ othe a ita, agĩitĩka kũmokĩrĩra o na ihenya, o kũu gũkuhĩ na maĩ ma Meromu, akĩmakorerera kuo.Nake Jehova akĩmarekereria akĩmaneana moko-inĩ ma Isiraeli, nao makĩmahũra makĩmateng’eria, makĩmakinyia o Zidoni itũũra rĩrĩa inene, o na makĩmakinyia Misirefothu-maimu, o na ningĩ makĩmakinyia gĩtuamba kĩa Mizipe kĩrĩa kĩrĩ mwena wa irathĩro; magĩkĩmahũra, na matimatigarĩrie mũndũ o na ũmwe.Nake Joshua agĩkĩmeka o ta ũrĩa Jehova aamwathĩte; agĩtemenga mbarathi ciao magũrũ agĩcithuithia, o na agĩcina ngari ciao cia ita na mwaki.Ningĩ Joshua agĩkĩhũndũka o hĩndĩ ĩo, agĩtunyana itũũra rĩa Hazoru, agĩkĩhũra mũthamaki warĩo na rũhiũ rũa njora; nĩ gũkorũo mbere ya hĩndĩ ĩo itũũra rĩu rĩa Hazoru nĩrĩo rĩarĩ rĩa gũtongoria mothamaki macio.Nao makĩũraga andũ othe arĩa maarĩ kuo na hiũ cia njora, makĩmanina o kũmanina biũ na gũtirĩ mũndũ o na ũmwe watigirũo muoyo; nake agĩcinithia Hazoru na mwaki.O namo matũũra mothe ma athamaki acio, o na athamaki amo othe o ene, Joshua akĩmanyita othe, akĩmahũra na hiũ cia njora, akĩmanina o kũmanina biũ, o ta ũrĩa Musa ndungata ya Jehova yaathanire.No rĩrĩ, ha ũhoro wa matũũra marĩa maakĩtwo ihumbu-inĩ igũrũ-rĩ, Aisiraeli matiacinire o na rĩmwe rĩamo, tiga o Hazoru riiki; rĩu norĩo Joshua aacinithirie.Nacio indo ciothe iria ciatahirũo matũũra macio, o na ũhiũ wothe, ciana cia Isiraeli nĩciegwatĩire igĩthiĩ nacio; no rĩrĩ, andũ othe, mũndũ o mũndũ, nĩ kũhũra ciamahũrire na hiũ cia njora, o nginya ikĩmanina o kũmanina biũ, na itiigana gũtigia mũndũ o na ũmwe muoyo.O ta ũrĩa Jehova aathire Musa ndungata yake, ũguo noguo nake Musa aathire Joshua; nake Joshua agĩĩka o ta ũguo; na ndaigana gũtiga ũndũ o na ũmwe ũtekĩtwo wa maũndũ mothe marĩa Jehova aathire Musa mekwo.Ũguo nĩguo Joshua aagĩtunyanire bũrũri ũcio wothe; nĩguo bũrũri ũrĩa wĩ irĩma nyingĩ, o na mwena wa Gũthini wothe, o na bũrũri wothe wa Gosheni, o na ituamba-inĩ, o na Araba, o na bũrũri ũrĩa wĩ irĩma nyingĩ wa Isiraeli, hamwe na ituamba ciaguo,kuuma kĩrĩma kĩa Halaku, kĩrĩa kĩrorete Seiru, o nginya Baali-gadi kĩanda-inĩ kĩa Lebanoni, mũhuro wa kĩrĩma kĩa Herimoni; o nao athamaki ao othe akĩmanyita, akĩmahũra, akĩmoraga.Nake Joshua akĩhũrana mbaara na athamaki acio othe ihinda iraya.Na hatiarĩ itũũra o na rĩmwe rĩaarire ũhoro na ciana cia Isiraeli, tiga o Ahivi arĩa maatũũraga Gibeoni. Ciana cia Isiraeli nĩ gũtunyana ciatunyanire matũũra mao mothe na ũndũ wa kũhũrana mbaara nao.Nĩ ũndũ Jehova nĩwe watũmaga momie ngoro, nĩ getha makahũrane mbaara na Isiraeli, nĩguo amanine o kũmaninithia biũ na matikaiguĩrũo tha, no makĩria nĩguo amanine o kũmaninithia, o ta ũrĩa Jehova aathire Musa gwĩkwo.Nake Joshua hĩndĩ ĩo agĩthiĩ akĩninithia Aanaki, bũrũri ũcio wĩ irĩma nyingĩ, moime Hebironi, na Debiri, na Anabu, na bũrũri ũrĩa wothe wĩ irĩma nyingĩ wa Juda, o na bũrũri wothe ũrĩa wĩ irĩma nyingĩ wa Isiraeli, mathire biũ; akĩmanina o kũmaninithia biũ hamwe na matũũra macio mao.Hatirĩ mũndũ o na ũmwe wa acio metagwo Aanaki watigarire bũrũri wa ciana cia Isiraeli, tiga o matũũra ma Gaza, na Gathu, na Ashidodi moiki; kũu nokuo gwatigarire amwe ao.Ũguo nĩguo Joshua aatunyanire bũrũri ũcio wothe, o ta ũrĩa maũndũ mothe marĩa Jehova aaririe na Musa ũhoro wamo maatariĩ; nake akĩũhe Aisiraeli, ũgayũo o ta ũrĩa mĩhĩrĩga yao yaamũkanĩte, ũtuĩke wao. Naguo bũrũri ũcio ũgĩkĩhorera, mbaara ĩgĩthira.Na rĩrĩ, aya nĩo athamaki a bũrũri ũcio arĩa maahũrirũo nĩ ciana cia Isiraeli, ikĩĩgwatĩra bũrũri wao, o kũu mũrĩmo ũcio ũngĩ wa Jorodani, mwena ũrĩa ũrorete irathĩro rĩa riũa, kuuma gĩtuamba kĩa Arinoni nginya kĩrĩma kĩa Herimoni, o na Araba guothe kũu mwena wa irathĩro;nĩ Sihoni, mũthamaki wa Aamori, ũrĩa watũire Heshiboni, nake aathamakaga kuuma Aroeru, itũũra rĩrĩa rĩarĩ ndere-inĩ cia gĩtuamba kĩa Arinoni, o na itũũra rĩrĩa rĩĩ gatagatĩ ga gĩtuamba kĩu, o na nuthu ya Gileadi, o nginya rũũĩ rũa Jaboku, mũhaka-inĩ wa ciana cia Amoni;na Araba, o nginya iria-inĩ rĩa Kinerothu mwena wa irathĩro, o na nginya iria-inĩ rĩa Araba, narĩo nĩrĩo Iria rĩa Cumbĩ, mũndũ agerete njĩra ya Bethi-jeshimothu mwena wa irathĩro; o na mwena wa gũthini, nginya o mũhuro wa kĩgaragaro kĩa Pisiga.Ningĩ ciana cia Isiraeli igĩtunyana mabũrũri ma Ogu, mũthamaki wa Bashani, wa matigari ma Arefaimu arĩa maatũire Ashitarothu, na Edirei,na agathamaka kĩrĩma-inĩ kĩa Herimoni, o na Saleka, o na Bashani guothe, o nginya mũhaka-inĩ wa Ageshuri, na wa Maakathi, o na nuthu ya Gileadi o nginya mũhaka-inĩ wao na Sihoni, mũthamaki wa Heshiboni.Nake Musa, ndungata ya Jehova, me na ciana cia Isiraeli nĩo maamahũrire, nake Musa, ndungata ĩo ya Jehova, ĩkĩhe Areubeni, o na Agadi, o na nuthu ya mũhĩrĩga wa Manase, mabũrũri macio matuĩke mao.Nao aya nĩo athamaki a bũrũri ũrĩa Joshua me na ciana cia Isiraeli maahũrire mũrĩmo ũyũ wa Jorodani mwena wa ithũĩro, kuuma Baali-gadi, o kũu gĩtuamba kĩa Lebanoni, o nginya kĩrĩma kĩa Halaku, kĩrĩa kĩgucũkĩte gĩgakinya Seiru; nake Joshua agĩkĩhe mĩhĩrĩga ya Isiraeli mabũrũri macio mao, matuĩke mayo, o ta ũrĩa yaamũkanĩte;namo nĩ bũrũri ũrĩa wĩ irĩma nyingĩ, o na ituamba-inĩ, o na kũu Araba, o na kũu iharũrũka-inĩ, o na kũu werũ-inĩ, o na bũrũri wa mwena wa Gũthini, kwa Ahiti, na Aamori, na Akanaani, na Aperizi, na Ahivi, na Ajebusi.Mũthamaki wa Jeriko nĩwe ũmwe; na mũthamaki wa Ai, itũũra rĩrĩa rĩarĩ hakuhĩ na Beth-eli, ũmwe;na mũthamaki wa Jerusalemu, ũmwe; na mũthamaki wa Hebironi, ũmwe;na mũthamaki wa Jaramuthu, ũmwe; na mũthamaki wa Lakishi, ũmwe;na mũthamaki wa Egiloni, ũmwe; na mũthamaki wa Gezeru, ũmwe;na mũthamaki wa Debiri, ũmwe; na mũthamaki wa Gederi, ũmwe;na mũthamaki wa Horoma, ũmwe; na mũthamaki wa Aradi, ũmwe;na mũthamaki wa Libina, ũmwe; na mũthamaki wa Adulamu, ũmwe;na mũthamaki wa Makeda, ũmwe; na mũthamaki wa Beth-eli, ũmwe;na mũthamaki wa Tapua, ũmwe; na mũthamaki wa Heferu, ũmwe;na mũthamaki wa Afeku, ũmwe; na mũthamaki wa Lasharoni, ũmwe;na mũthamaki wa Madoni, ũmwe; na mũthamaki wa Hazoru, ũmwe;na mũthamaki wa Shĩmuroni-meroni, ũmwe; na mũthamaki wa Akishafu, ũmwe;na mũthamaki wa Taanaka, ũmwe; na mũthamaki wa Megido, ũmwe;na mũthamaki wa Kedeshi, ũmwe; na mũthamaki wa Jokineamu, itũũra rĩrĩa rĩrĩ kũu Karimeli, ũmwe;na mũthamaki wa Doru, wa bũrũri ũrĩa mũtũũgĩru wa Doru, ũmwe; na mũthamaki wa Goimu, kũu Giligali, ũmwe;na mũthamaki wa Tiriza, ũmwe; athamaki acio othe maarĩ mĩrongo ĩtatũ na ũmwe.Na rĩrĩ, rĩrĩa Joshua aakorirũo e mũkũrũ, na agatindĩkanga mĩaka ma, Jehova agĩkĩmwĩra atĩrĩ, Wee rĩu wĩ mũkũrũ na nĩũtindĩkangĩte mĩaka ma, na atĩrĩ, o na rĩu no hatigarĩte bũrũri mũnene mũno wa kwĩgwatĩrũo ũtuĩke wanyu.Maya nĩmo mabũrũri marĩa matigarĩte; nĩ bũrũri wothe wa Afilisiti, o na wa Ageshuru othe,kuuma Shihoru, naruo nĩruo rũũĩ rũrĩa rũĩgiritanĩtie na Misiri, nginya mũhaka-inĩ wa Ekironi mwena wa gathigathini, ũrĩa wonagwo ta ũrĩ wa Akanaani; nao athamaki a Afilisiti nĩ aya atano, nĩ mũthamaki wa Agaza, na wa Aashidodi, na wa Aashikeloni, na wa Agiti, na wa Aekironi; o na wa Aavimu,nao nĩo matũũrĩte mwena wa gũthini; na bũrũri wothe wa Akanaani, o na Meara, kũu bũrũri wa Azidoni, nginya o Afeku o na nginya o mũhaka-inĩ wa Aamori;na bũrũri wa Agebali, o na Lebarioni guothe, mwena ũrĩa ũrorete irathĩro rĩa riũa, kuuma Baali-gadi, mũhuro wa kĩrĩma kĩa Herimoni, nginya o itonyero-inĩ rĩa Hamathu;na bũrũri wa andũ othe arĩa matũũraga bũrũri ũrĩa wĩ irĩma nyingĩ kuuma Lebanoni nginya Misirefothu-maimu, naguo ũguo nĩ ta kuuga Azidoni othe. Acio nĩ niĩ ngamaingata mehere mbere ya ciana cia Isiraeli; no rĩrĩ, wee gayania Aisiraeli mabũrũri macio mothe mamegwatĩre matuĩke mao na ũndũ wa kũmacukĩra mĩtĩ, o ta ũrĩa ndagwathire.Tondũ ũcio gayania mĩhĩrĩga ĩo kenda, hamwe na nuthu ya mũhĩrĩga wa Manase mabũrũri maya.Tondũ-rĩ, Areubeni, na Agadi, hamwe na nuthu ĩrĩa ĩngĩ ya Manase ũcio, nĩmaarĩkirie kũgwata mabũrũri ma gũtuĩka mao marĩa maaheirũo nĩ Musa mũrĩmo ũrĩa ũngĩ wa Jorodani, mwena ũrĩa ũrorete irathĩro, o ta ũrĩa Musa, ndungata ya Jehova, yamaheire;kuuma Aroeru, rĩrĩa rĩrĩ ngiki-inĩ cia kĩanda kĩa Arinoni, o na itũũra rĩrĩa rĩĩ gatagatĩ ga kĩanda kĩu, o na werũ ũrĩa mũtũũgĩru wa Medeba wothe, o nginya Diboni;o na matũũra mothe ma Sihoni, mũthamaki wa Aamori, ũrĩa wathamakaga Heshiboni, o nginya mũhaka-inĩ wa ciana cia Amoni,o na Gileadi, o na bũrũri wa Ageshuru, na wa Amaakathi, o na kĩrĩma kĩa Herimoni gĩothe, na Bashani guothe o nginya Saleka;o na kũu Bashani, nĩmaaheirũo bũrũri wothe wa Ogu, ũrĩa wathamakaga Ashitarothu o na Edirei (ũcio nĩwe watigarire wa matigari ma Arefaimu); nĩ gũkorũo acio Musa nĩaamahũrire agĩkĩmarutũrũra.No rĩrĩ, ciana cia Isiraeli itiigana kũrutũrũra Ageshuru na Amaakathi; no rĩrĩ, Ageshuru na Amaakathi matũire thĩinĩ wa Isiraeli o na ũmũthĩ.Naguo mũhĩrĩga wa Lawii wiki noguo ataaheire bũrũri o na ũrĩkũ wa gũtuĩka waguo. Tondũ-rĩ, igai rĩa Lawii ũcio nĩ indo iria irutagĩrũo Jehova, Ngai wa Isiraeli, cia gũcinwo na mwaki, o ta ũrĩa aamwĩrĩte.Nake Musa aakĩheire mũhĩrĩga wa ciana cia Reubeni igai o ta ũrĩa mbarĩ ciacio ciatariĩ.Naguo mũhaka wacio warutĩtio Aroeru, itũũra rĩrĩa rĩrĩ ngiki-inĩ cia kĩanda kĩa Arinoni, o na itũũra rĩrĩa rĩĩ gatagatĩ ga kĩanda kĩu, o na werũ ũrĩa mũtũũgĩru wĩ gũkuhĩ na Medeba;o na Heshiboni, na matũũra marĩo mothe marĩa me werũ ũcio, namo nĩmo Diboni, na Bamothu-baali na Bethi-baali-meoni;na Jahazu, na Kedemoshu, na Mefaathu;na Kiriathaimu, na Sibima, na Zerethu-shaharu rĩrĩa rĩĩ kĩrĩma-inĩ gĩa kĩanda kĩu;o na Bethi-peoru, o na iharũrũka cia Pisiga, na Bethi-jeshimothu,o na matũũra mothe ma werũ ũcio mũtũũgĩru, o na ũthamaki wothe wa Sihoni, mũthamaki wa Aamori ũrĩa watũire athamakaga Heshiboni, o ũcio Musa aahũranĩirie na anene a Midiani, nao nĩo Evi, na Rekemu, na Zuru, na Huru, na Reba, anene a Sihoni arĩa maatũire bũrũri ũcio.O nake Balaamu, mũrũ wa Beoru, ũrĩa warĩ mũragũri, akĩũraganĩrio na andũ arĩa angĩ moragirũo nĩ ciana cia Isiraeli na rũhiũ rũa njora.Naguo mũhaka wa ciana cia Reubeni warĩ Jorodani, o na rũgiki-inĩ rũaruo. Nakuo kũndũ kũu, hamwe na matũũra makuo, o na tũtũũra twakuo, nĩkuo ciana cia Reubeni ciegwatĩire gũgĩtuĩka bũrũri wacio, o ta ũrĩa mbarĩ ciacio ciatariĩ.Ningĩ Musa akĩhe mũhĩrĩga wa Gadi, naguo nĩguo ciana cia Gadi, igai, o ta ũrĩa mbarĩ ciacio ciatariĩ.Naguo mũhaka wacio warĩ Jezeru, o na matũũra mothe ma Gileadi, o na nuthu ya bũrũri wa ciana cia Amoni, o nginya Aroeru, itũũra rĩrĩa rĩng’etheire Raba;o na kuuma Heshiboni nginya Ramathu-mizipe, o na Betonimu; o na kuuma Mahanaimu nginya mũhaka-inĩ wa Debiri;o na Bethi-haramu, na Bethi-nimira, na Sukothu, na Zafoni, matũũra ma gĩtuamba-inĩ, nakuo nĩ kũrĩa gwatigarĩte gwa ũthamaki-inĩ wa Sihoni, mũthamaki wa Heshiboni; mũhaka wao-rĩ, wambatanĩtie na Jorodani o nginya rũgiki-inĩ rũa iria rĩa Kinerethu, mũrĩmo ũcio ũngĩ wa Jorodani, mwena ũcio wa irathĩro.Ũcio nĩguo bũrũri ũrĩa ciana cia Gadi ciegwatĩire ũtuĩke wacio hamwe na matũũra maguo, o na tũtũũra twaguo o ta ũrĩa mbarĩ ciacio ciatariĩ.Ningi Musa akĩhe nuthu ya mũhĩrĩga wa Manase igai rĩayo, rĩgĩkĩheo nuthu ĩo ya mũhĩrĩga wa ciana cia Manase o ta ũrĩa mbarĩ ciayo ciatariĩ.Naguo mũhaka wacio warutĩtio o kũu Mahanaimu; naguo bũrũri wacio ũgĩgĩtuĩka nĩ kũu Bashani guothe, na kũrĩa guothe gwathamakagwo nĩ Ogu, mũthamaki wa Bashani, o na matũũra mothe ma Jairu, marĩa maarĩ kũu Bashani, namo mothe nĩ matũũra mĩrongo ĩtandatũ;na rĩrĩ, nuthu ya Gileadi, na Ashitarothu, na Edirei, namo nĩ matũũra ma kũndũ kũrĩa gwathamakagwo nĩ Ogu kũu Bashani-rĩ, kũu guothe kwarĩ gwa ciana cia Makiru, mũrũ wa Manase, naguo ũguo nĩ ta kuuga kwa nuthu ya ciana cia Makiru, o ta ũrĩa mbarĩ ciacio ciatariĩ.Macio nĩmo mabũrũri marĩa Musa aagayanirie kũu werũ-inĩ wa Moabi, mũrĩmo ũcio ũngĩ wa Jorodani, kũng’etheire Jeriko, mwena wa irathĩro, matuĩke igai rĩa kũgayanio.No mũhĩrĩga wa Lawii-rĩ, Musa ndaigana kũũhe igai o na rĩrĩkũ; Jehova, Ngai wa Isiraeli, nĩwe igai rĩao, o ta ũrĩa aamerire.Namo maya nĩmo mabũrũri marĩa ciana cia Isiraeli ciagwatire matuĩke igai rĩacio bũrũri wa Kanaani, o ta ũrĩa Eleazaru mũthĩnjĩri-Ngai, na Joshua wa Nuni, o na anene a nyũmba cia maithe ma mĩhĩrĩga ya ciana cia Isiraeli, maacigayanirie na ũndũ wa gũcukĩra igai rĩacio mĩtĩ,o ta ũrĩa Jehova aathĩte Musa gwĩkwo nĩ ũndũ wa mĩhĩrĩga ĩo kenda, na nuthu ya mũhĩrĩga ũmwe.Nĩ gũkorũo Musa nĩaarĩkĩtie kũheana mabũrũri ma mĩhĩrĩga ĩĩrĩ, o na wa nuthu ya mũhĩrĩga ũmwe, mũrĩmo ũcio ũngĩ wa Jorodani; no rĩrĩ, Alawii ndaamaheire mabũrũri ma gũtuĩka mao o na hanini thĩinĩ wa acio angĩ.Nĩ gũkorũo ciana cia Jusufu ciarĩ mĩhĩrĩga ĩĩrĩ, wa Manase, na wa Efiraimu; nao Alawii matiigana kũheo gĩcunjĩ o na kĩmwe gĩa gĩthaka kũu, tiga o matũũra, matũũrage thĩinĩ wamo, hamwe na ithaka imarigicĩirie cia ũhiũ wao, o na indo ciao.O ta ũrĩa Jehova aathire Musa gwĩkwo-rĩ, ũguo noguo ciana cia Isiraeli ciekire, nacio igĩkĩgayania bũrũri ũcio.Hĩndĩ ĩo ciana cia Juda igĩgĩkuhĩhĩria Joshua o kũu Giligali; nake Kalebu wa Jefune, ũrĩa Mũkenizi, akĩmwĩra atĩrĩ, Wee nĩũũĩ ũhoro ũrĩa Jehova aaheire Musa, mũndũ ũcio wa Ngai, ũtũkoniĩ ithuerĩ nawe o kũu Kadeshi-barinea.Niĩ ndarĩ wa mĩaka mĩrongo ĩna hĩndĩ ĩo Musa, ndungata ya Jehova, yandeketie ngiuma Kadeshi-barinea, ngathigane bũrũri ũyũ, na ngĩcoka ngĩmũhũndũrĩra ũhoro o ta ũrĩa watariĩ ngoro-inĩ yakwa.No rĩrĩ, ariũ a ithe witũ arĩa twaambatanĩtie nao nĩmaatũmire andũ maiyũrũo nĩ maĩ nda, no rĩrĩ, niĩ nĩndarũmĩrĩire Jehova Ngai wakwa maũndũ-inĩ mothe.Nake Musa akĩĩhĩta mũthenya o ro ũcio, akiuga atĩrĩ, Ti-itherũ bũrũri o ro ũcio ikinya rĩaku rĩakinyire, ũgatuĩka igai rĩaku, o na rĩa ciana ciaku tene na tene, nĩ ũndũ nĩũrũmĩrĩire Jehova Ngai wakwa maũndũ-inĩ mothe.Na atĩrĩrĩ, rĩu, o ta ũrĩa Jehova oigire nĩageka-rĩ, ũguo noguo andũũrĩtie muoyo mĩaka ĩno mĩrongo ĩna na ĩtano kuuma hĩndĩ ĩrĩa aarĩirie Musa, akĩmũhe ũhoro ũcio, o ihinda rĩu rĩothe Isiraeli maacangaga werũ-inĩ; na rĩu nĩndĩkĩhingĩtie mĩaka mĩrongo ĩnana na ĩtano.Na rĩu ningĩ, ta kĩone atĩ o na ũmũthĩ ndĩkĩrĩ o na hinya wakwa o ta ũrĩa ndarĩ naguo mũthenya ũcio Musa aandũmire; o ta ũrĩa hinya wakwa watariĩ hĩndĩ ĩo-rĩ, ũguo noguo hinya ũrĩa ndĩ naguo rĩu ũtariĩ, o na arĩ wa kũrũa mbaara, kana wa gũthiĩ rũgendo, kana wa kũinũka mũciĩ.Tondũ ũcio rĩu kĩ’he kĩrĩma gĩkĩ Jehova aaririe ũhoro wakĩo mũthenya ũcio; nĩ ũndũ wee mwene mũthenya ũcio nĩweiguĩrĩire ũrĩa Aanakimu maarĩ kũu, o na ũrĩa kwarĩ matũũra manene mairigĩtwo; na hihi no gũkorũo Jehova nĩegũikara hamwe na niĩ, ndĩmaingate o ta ũrĩa Jehova oigire.Nake Joshua agĩkĩrathima Kalebu wa Jefune, akĩmũhe Hebironi gũtuĩke igai rĩake.Tondũ ũcio Hebironi gũgĩtuĩka igai rĩa Kalebu wa Jefune, ũrĩa Mũkenizi, o na ũmũthĩ; nĩ ũndũ nĩaarũmĩrĩire Jehova, Ngai wa Isiraeli, maũndũ-inĩ mothe.Na rĩrĩ, rĩĩtwa rĩa Hebironi mbere ya hĩndĩ ĩo rĩetagwo Kiriathu-ariba; nake Ariba ũcio nĩ mũndũ warĩ mũnene gũkĩra andũ arĩa angĩ othe thĩinĩ wa Aanakimu. Naguo bũrũri ũcio ũgĩkĩhorera, mbaara ĩgĩthira.Naguo bũrũri ũrĩa wagũĩrĩire mũhĩrĩga wa ciana cia Juda wacukĩrũo mĩtĩ, o ta ũrĩa mbarĩ ciacio ciatariĩ, wakinyire o mũhaka-inĩ wa Edomu, o nginya werũ wa Zini mwena wa gũthini, o gĩturi-inĩ kĩa mwena ũcio.O naguo mũhaka wao wa mwena wa gũthini warutĩtio o mũthia-inĩ wa Iria rĩa Cumbĩ, o gĩcongoco-inĩ kĩa iria rĩu kĩrĩa kĩrorete mwena wa gũthini;mũhaka ũcio ũgathiĩ ũkahĩtũkĩra o mwena-inĩ wa gũthini wa rĩambatĩrĩro-inĩ rĩa Akirabimu, ũgakinya Zini, ũgakĩambata na mwena wa gũthini wa Kadeshi-barinea, ũgathiĩ o ro ũguo wĩgiritanĩtie na Hezironi, ũkaambata ũgakinya Adari, ningĩ ũgakĩrigicũka ũgakinya Karika;ũgagĩcoka ũgathiĩ o ro ũguo, ũgakinya Azimoni, ũgakiumĩrĩra karũũĩ ka Misiri; naguo mũhaka ũcio waguo ũkoimĩra iria-inĩ; ũcio nĩguo ũgũtuĩka mũhaka wanyu wa mwena wa gũthini.Naguo mũhaka wa mwena wa irathĩro warĩ Iria rĩa Cumbĩ, o nginya mũthia wa Jorodani. Naguo mũhaka wa mwena wa gathigathini woimĩte gĩcongoco-inĩ kĩu kĩarĩ iria-inĩ, o mũthia wa Jorodani;naguo mũhaka ũcio ũkĩambata, ũgĩkinya Bethi-hogila, ũgĩcoka ũkĩhungurĩra mwena wa gathigathini wa Bethi-araba; ũgĩkĩambata, ũgĩkinya ihiga-inĩ rĩa Bohani wa Reubeni;ningĩ mũhaka ũcio ũkĩambata ũgĩkinya Debiri uumĩte gĩtuamba gĩa Akori, naguo ũgĩthiĩ o ro ũguo ũrorete gathigathini itũũra-inĩ rĩa Giligali, rĩrĩa rĩng’etheire rĩambatĩrĩro-inĩ rĩa Adumimu mwena wa gũthini wa rũũĩ; naguo mũhaka ũcio ũgĩcoka, ũgĩthiĩ o ro ũguo, ũgĩkinya maĩ-inĩ ma Eni-shemeshi, nayo nyumĩrĩra yaguo yarĩ o kũu Eni-rogeli;ningĩ mũhaka ũcio ũkĩambata ũkĩgera mũkuru-inĩ wa mũrũ wa Hinomu, ũgĩkinya rũgiki-inĩ rũa gũthini rũgongo rũa Mũjebusi (na nokuo Jerusalemu); naguo mũhaka ũcio ũkĩambatĩra kĩrĩma igũrũ kĩrĩa kĩng’etheire mũkuru ũcio wa Hinomu mwena wa ithũĩro, nakĩo nĩkĩo kĩrĩ o mũthia-inĩ wa gĩtuamba kĩa Refaimu mwena wa gathigathini;naguo mũhari wa mũhaka ũcio ũgĩkururũo ũrutĩtio kĩrĩma-inĩ igũrũ, ũgĩkinya gĩthima-inĩ kĩa maĩ ma Nefitoa, ũgĩcoka ũgĩkinya matũũra-inĩ ma kĩrĩma kĩa Efironi; naguo mũhaka ũcio ũgĩkururũo ũgĩkinya Baala (na nokuo Kiriathu-jearimu):ningĩ mũhaka ũcio ũkĩrigicũka na mwena wa ithũĩro uumĩte Baala ũgĩkinya kĩrĩma gĩa Seiru, ũgĩkĩhungurĩra rũgiki-inĩ rũa kĩrĩma kĩa Jearimu mwena wa gathigathini wakĩo (na nokuo Keshaloni), ũgĩcoka ũgĩikũrũka ũgĩkinya Bethi-shemeshi, ũkĩhungurĩra Timina;ningĩ mũhaka ũcio ũkiuma hau, ũgĩthiĩ kuumĩrĩra mwena-inĩ wa Ekironi ũrorete gathigathini; naguo mũhaka ũcio ũgĩkururũo ũgĩkinya Shikeroni, ũgĩkĩhungura ũgĩkinya kĩrĩma-inĩ kĩa Baala, ningĩ woima hau ũkiumĩrĩra Jabineeli; nayo nyumĩrĩra ya mũhaka ũcio yarĩ o iria-inĩ.Naguo mũhaka wa mwena wa ithũĩro ũgĩthiĩ ũrorete iria-inĩ rĩrĩa inene, ũgĩgĩthiĩ wĩgiritanĩtie narĩo. Ũcio nĩguo mũhaka wa ciana cia Juda mĩena yothe, o ta ũrĩa mbarĩ ciacio ciatariĩ.Nake Kalebu wa Jefune agĩkĩheo igai rĩa gĩthaka thĩinĩ wa ciana cia Juda, o ta ũrĩa Jehova aathire Joshua eke, nakĩo nĩ Kiriathu-ariba (na nokuo Hebironi), nake Ariba ũcio nĩwe warĩ ithe wa Anaku.Nake Kalebu akĩingata ariũ arĩa atatũ a Anaku moime kũu, nao nĩ Sheshai, na Ahimani, na Talimai, ciana cia Anaku.Ningĩ agĩkiuma kũu, akĩambata akahũrane na andũ arĩa maatũũraga Debiri; na rĩrĩ, rĩĩtwa rĩa Debiri mbere ya hĩndĩ ĩo rĩarĩ Kiriathu-seferi.Nake Kalebu agĩkiuga atĩrĩ, Mũndũ ũrĩa ũrĩhũra Kiriathu-seferi, arĩtunyane, nĩwe ngahe mwarĩ wakwa Akisa atuĩke mũka.Nake Othinieli, mũrũ wa mũrũ wa ithe na Kalebu ũrĩa wetagwo Kenazu, akĩrĩtunyana; nake Kalebu agĩkĩmũhe mwarĩ, Akisa, atuĩke mũka.Na gũgĩkinya atĩrĩ, atĩ Akisa aakinya harĩ Othinieli, akĩmwĩkĩra ngoro ya kũhoya mũgũnda harĩ ithe; Akisa agĩgĩcoka akiuma igũrũ rĩa ndigiri yake, akĩrũgama, nake Kalebu akĩmũũria atĩrĩ, Ũbatairio nĩ kĩ?Agĩkĩmwĩra atĩrĩ, Ngwenda ũndathime; na rĩrĩ, tondũ nĩũ’heete bũrũri wa mwena wa Gũthini-rĩ, ningĩ ndagũthaitha ũ’he ithima cia maĩ. Nake agĩkĩmũhe kũndũ gwĩ ithima cia maĩ rũgongo igũrũ, o na kĩanda-inĩ.Rĩrĩ nĩrĩo igai rĩrĩa mũhĩrĩga wa ciana cia Juda wagwatire rĩtuĩke rĩaguo o ta ũrĩa mbarĩ ciaguo ciatariĩ.Matũũra ma mũhĩrĩga wa ciana cia Juda, marĩa maarĩ gĩturi-inĩ kĩa bũrũri waguo, o macio maarorete mũhaka-inĩ wa Edomu, mwena wa gũthini, maarĩ Kabizeeli, na Ederi, na Jaguri,na Kina, na Dimona, na Adada;na Kedeshi, na Hazoru, na Ithinani;na Zifu, na Telemu, na Bealothu;na Hazoru-hadata, na Keriothu-hezironi (na nĩrĩo Hazoru);na Amamu, na Shema, na Molada;na Hazaru-gada, na Heshimoni, na Bethi-peletu;na Hazaru-shuali, na Biri-shiba, na Biziothia;na Baala, na Iimu, na Ezemu;na Elitoladi, na Chesili, na Horima;na Zikilagu, na Madimana, na Sanisana;na Lebaothu, na Shilihimu, na Aini, na Rimoni; matũũra macio mothe nĩ mĩrongo ĩĩrĩ na kenda, na tũtũũra twamo.Namo matũũra ma bũrũri ũrĩa wĩ ituamba nyingĩ nĩ Eshitaoli, na Zora, na Ashina;na Zanoa, na Eni-ganimu, na Tapua, na Enamu,na Jaramuthu, na Adulamu, na Soko, na Azeka;na Shaaraimu, na Adithaimu, na Gedera, na Gederothaimu; nĩ matũũra ikũmi na mana, na tũtũũra twamo.Na Zenani, na Hadasha, na Migidali-gadi;na Dilani, na Mizipe, na Jokitheeli;na Lakishi, na Bozikathu, na Egiloni;na Kaboni, na Lahamamu, na Kithilishu;na Gederothu, na Bethidagoni, na Naama, na Makeda; nĩ matũũra ikũmi na matandatũ, na tũtũũra twamo.Na Libina, na Etheri, na Ashani;na Ifita, na Ashina, na Nezibu;na Keila, na Akizibu, na Maresha; nĩ matũũra kenda, na tũtũũra twamo.Na Ekironi, hamwe na mĩciĩ yarĩo, o na tũtũũra twarĩo;o na ningĩ mĩciĩ ĩrĩa yothe yegiritanĩtie na Ekironi nginya o iria-inĩ, na Ashidodi, o na tũtũũra twarĩo.O na Ashidodi, na mĩciĩ yarĩo, o na tũtũũra twarĩo; na Gaza, o na mĩciĩ yarĩo, o na tũtũũra twarĩo; o nginya karũũĩ ka Misiri, na iria-inĩ rĩrĩa inene, o na hũgũrũrũ-inĩ ciarĩo.Namo matũũra ma bũrũri ũrĩa wĩ irĩma nyingĩ nĩ Shamiri, na Jatiru, na Soko;na Dana, na Kiriathu-sana (na nĩkuo Debiri);na Anabu, na Eshitemo, na Animu;na Gosheni, na Holoni, na Gilo; nĩ matũũra ikũmi na rĩmwe o na tũtũũra twamo.Na Araba, na Duma, na Eshani;na Janimu, na Bethi-tapua, na Afeka;na Humuta, na Kiriathu-ariba (na nokuo Hebironi), na Zioru; nĩ matũũra kenda o na tũtũũra twamo.Na Maoni, na Karimeli, na Zifu, na Juta;na Jezireeli, na Jokideamu, na Zanoa;na Kaini, na Gibea, na Timina; nĩ matũũra ikũmi, o na tũtũũra twamo.Na Halihuli, na Bethi-zuru, na Gedoni;na Maarathu, na Bethianothu, na Elitekoni; nĩ matũũra matandatũ o na tũtũũra twamo.Na Kiriathu-baali (na norĩo Kiriathu-jearimu), na Raba; nĩ matũũra merĩ o na tũtũũra twamo.Nakuo kũu werũ-inĩ nĩ Bethi-araba, na Midini, na Sekaka;na Nibishani, o na Itũũra rĩa Cumbĩ, na Eni-gedi; nĩ matũũra matandatũ o na tũtũũra twamo.Naho ha ũhoro wa Ajebusi arĩa maatũũraga Jerusalemu-rĩ, ciana cia Juda itiahotire kũmaingata; no rĩrĩ, Ajebusi acio maatũũranirie na ciana cia Juda kũu Jerusalemu, o na ũmũthĩ.Naguo bũrũri ũrĩa wagũĩrĩire ciana cia Jusufu wacukĩrũo mĩtĩ-rĩ, warutĩtio Jorodani, o kũu Jeriko, mwena wa irathĩro wa maĩ ma Jeriko kũu werũ-inĩ, ũgĩkĩambata uumĩte Jeriko, ũgĩtuĩkanĩria bũrũri ũrĩa wĩ irĩma nyingĩ, ũgĩkinya Beth-eli;ningĩ woima Beth-eli ũgĩkinya Luzu, ũgĩkĩhungurĩra mũhaka-inĩ wa Aariki ũgĩkinya o Atarothuningĩ ũgĩikũrũka na mwena wa irathĩro, ũgĩkinya mũhaka-inĩ wa Ajafileti, o mũhaka-inĩ wa Bethi-horoni ya mũhuro, o na Gezeri; nayo nyumĩrĩra yaguo yarĩ iria-inĩ.Ciana icio cia Jusufu, Efiraimu na Manase, igĩkĩgwata igai rĩacio.Naguo mũhaka wa ciana cia Efiraimu, o ta ũrĩa mbarĩ ciacio ciatariĩ, wathiĩte ũũ: mwena wa irathĩro-rĩ, mũhaka wa bũrũri ũcio warĩ igai rĩacio woimĩte Atarothu-adari nginya Bethi-horoni ya rũgongo igũrũ;ningĩ mwena wa ithũĩro, mũhaka ũcio ũgĩthiĩ o ro ũguo ũrorete kũu Mikemethathu mwena wa gathigathini, ũgĩcoka, ũkĩrigicũka na mwena wa irathĩro, ũgĩkinya itũũra rĩetagwo Taanathu-shilo, ũgĩgĩthiĩ wĩgiritanĩtie narĩo o kũu mwena wa irathĩro wa Janoa;ũgĩcoka ũgĩikũrũka uumĩte Janoa ũgĩkinya Atarothu, na Naara, ũgĩgĩkinya o Jeriko, ũgĩthiĩ kuumĩrĩra Jorodani.Ningĩ woima Tapua, ũgĩthiĩ o ro ũguo ũrorete mwena wa ithũĩro, ũgĩkinya karũũĩ ga Kana; nayo nyumĩrĩra yaguo yarĩ o kũu iria-inĩ. Rĩu nĩrĩo igai rĩa mũhĩrĩga wa ciana cia Efiraimu, o ta ũrĩa mbarĩ ciaguo ciatariĩ,hamwe na matũũra marĩa maamũrĩtwo nĩ ũndũ wa ciana icio cia Efiraimu bũrũri wa ciana cia Manase, o matũũra macio mothe, hamwe na tũtũũra twamo.Nacio ciana cia Efiraimu itiigana kũingata Akanaani arĩa maatũire Gezeri; no Akanaani acio maatũũrire thĩinĩ wa Efiraimu, o na ũmũthĩ, nao magĩgĩtuĩka ndungata ciacio cia gũcirutagĩra wĩra o ta ũrĩa maathagwo.Naguo mũhĩrĩga wa Manase, irigithathi rĩa Jusufu, ũgĩcukĩrũo mĩtĩ ũũ: Makiru, irigithathi rĩa Manase, na nĩwe ithe wa Gileadi, tondũ aarĩ mũndũ wa ita, aakĩheirũo Gileadi, o na Bashani.Nacio ciana iria ingĩ cia Manase igĩcukĩrũo mĩtĩ o ta ũrĩa mbarĩ ciacio ciatariĩ; ĩgĩgĩcukwo nĩ ũndũ wa ciana cia Abiezeri, o na ciana cia Heleku, o na ciana cia Asirieli, o na ciana cia Shekemu, o na ciana cia Heferi, o na ciana cia Shemida; icio nĩcio ciana cia ihĩĩ cia Manase wa Jusufu, o ta ũrĩa mbarĩ ciacio ciatariĩ.No rĩrĩ, Zelofehadi wa Heferi, mũrũ wa Gileadi wa Makiru, ũrĩa warĩ mũrũ wa Manase, ndaarĩ na ihĩĩ, tiga o airĩtu; namo maya nĩmo marĩĩtwa ma airĩtu acio ake, Mahala, na Noa, na Hogila, na Milika na Tiriza.Nao magĩthengerera Eleazaru, mũthĩnjĩri-Ngai, o na Joshua wa Nuni, o na anene, makiuga atĩrĩ, Jehova nĩaathire Musa atĩ o na ithuĩ atũhe igai thĩinĩ wa ariũ a ithe witũ; tondũ ũcio airĩtu acio magĩkĩheo igai thĩinĩ wa ariũ a ithe wao o ta ũrĩa Jehova aathanĩte.Na rĩrĩ, Manase agĩkĩgũĩrũo nĩ icunjĩ ikũmi, thengia mabũrũri wa Gileadi na Bashani, marĩa maarĩ mũrĩmo ũcio ũngĩ wa Jorodani;nĩ ũndũ airĩtu a Manase nĩmaagwatire igai thĩinĩ wa ariũ ake; naguo bũrũri wa Gileadi ũgĩtuĩka wa ihĩĩ iria ingĩ cia Manase.Naguo mũhaka wa Manase ũkĩrutio o kũu Asheri, ũgĩkinya Mikemethathu, rĩrĩa rĩng’etheire Shekemu; naguo mũhaka ũcio ũkĩhungurĩra mwena wa ũrĩo, ũgĩkinya kwa andũ arĩa matũũraga Eni-tapua.Naguo bũrũri ũcio wa Tapua warĩ wa Manase; no rĩrĩ, itũũra rĩa Tapua, rĩa mũhaka-inĩ wa Manase, rĩarĩ rĩa ciana cia Efiraimu.Naguo mũhaka ũcio ũgĩikũrũka ũgĩthiĩ gũtheca karũũĩ ga Kana mwena wa gũthini wa karũũĩ kau. Namo matũũra marĩa me kũu nĩ ma Efiraimu no me thĩinĩ wa matũũra ma Manase; naguo mũhaka wa Manase warĩ mwena wa gathigathini wa karũũĩ kau, nayo nyumĩrĩra yaguo yarĩ o iria-inĩ;mwena wa gũthini-rĩ, warĩ wa Efiraimu, naguo mwena wa gathigathini nĩguo warĩ wa Manase, narĩo iria nĩrĩo rĩarĩ mũhaka wa Manase; nayo mĩhĩrĩga ĩo yerĩ yakinyĩte o Asheri, mwena wa gathigathini, o na ĩgakinya Isakaru, mwena wa irathĩro.Naguo mũhĩrĩga wa Manase ũgĩkorũo warĩ na matũũra mamwe thĩinĩ wa Isakaru, o na thĩinĩ wa Asheri, namo nĩ maya, Bethi-sheani, hamwe na mĩciĩ yarĩo, na Ibileamu na mĩciĩ yarĩo, o na andũ arĩa maatũũraga Doru na mĩciĩ yarĩo, o na andũ arĩa maatũũraga Eni-doru, na mĩciĩ yarĩo, o na arĩa maatũũraga Tanaku na mĩciĩ yarĩo, o na andũ arĩa maatũũraga Megido, o na mĩciĩ yarĩo, o kũu kwarĩ ithũngũri ithatũ.No rĩrĩ, ciana cia Manase itiigana kũhota kũingata andũ arĩa maatũũraga matũũra macio; no Akanaani nĩ gũtũũra maatũũrire bũrũri ũcio.Na gũgĩkinya atĩrĩ, atĩ hĩndĩ ĩrĩa ciana cia Isiraeli ciagĩire na hinya mũno makĩria, ikaheaga Akanaani acio mawĩra ma hinya o ta ũrĩa ciamaathaga, na itiigana kũmaingata biũ.Nacio ciana cia Jusufu ikĩarĩria Joshua, ikĩmwĩra atĩrĩ, Nĩ kĩ gĩtũmĩte ũ’he niĩ o igai rĩmwe riiki, o na gĩcunjĩ o ro kĩmwe giiki, kuona atĩ ndĩkĩrĩ mũhĩrĩga mũnene nĩ ũndũ wa ũrĩa Jehova atũire atũrathimaga nginya o rĩu?Nake Joshua agĩciĩra atĩrĩ, Ũngĩkorũo wĩ mũhĩrĩga mũnene, na gũtuĩke atĩ bũrũri ũcio wĩ irĩma nyingĩ wa Efiraimu ndũgũkũigana nĩ ũndũ wa ũrĩa ũcekehete-rĩ, ndũkĩambate ũthiĩ kũrĩa mũtitũ-inĩ, ũkeyunĩre kĩrĩti wee mwene bũrũri wa Aperizi, o na Arefaimu.Nacio ciana icio cia Jusufu igĩkiuga atĩrĩ, Bũrũri ũcio wĩ irĩma nyingĩ ndũgũtũigana; ningĩ Akanaani othe arĩa matũũraga bũrũri wa ituamba-inĩ, me na ngari cia ita cia igera, o acio marĩ Bethi-sheani, na matũũra marĩo, o na arĩa marĩ gĩtuamba-inĩ kĩa Jezireeli.Joshua agĩkĩaria na andũ acio a nyũmba ya Jusufu, nao nĩo Efiraimu na Manase, akĩmera atĩrĩ, Wee wĩ mũhĩrĩga mũnene, na wĩ na hinya mũno; ndũngĩheo igai o rĩmwe riiki;no rĩrĩ, bũrũri ũcio wĩ irĩma nyingĩ noguo ũgũtuĩka waku; nĩ gũkorũo o na watuĩka nĩ wa mũtitũ, nĩũkũwĩyunĩra kĩrĩti kĩu; na kũrĩa guothe warũma gũgũtuĩka o gwaku; tondũ atĩrĩ, o na harĩa Akanaani acio me na ngari cia igera, o na makagĩa na hinya mũno, nĩũkamaingata.Nakĩo kĩrĩndĩ gĩothe gĩa ciana cia Isiraeli gĩkĩũngana Shilo, gĩgĩkĩamba Hema-ya-gũtũnganwo, tondũ bũrũri ũcio nĩwarĩkĩtie gũtorio nĩkĩo.No nĩgwatigarĩte mĩhĩrĩga mũgwanja thĩinĩ wa ciana cia Isiraeli ĩtagaĩirũo igai rĩayo.Nake Joshua agĩkĩĩra ciana cia Isiraeli atĩrĩ, Nĩ nginya hĩndĩ ĩ mũgũtũũra mwĩ na thiea wa gũthiĩ gũtonya bũrũri ũrĩa Jehova, Ngai wa maithe manyu, aamũheire, mũwĩgwatĩre ũtuĩke wanyu?Wĩthurĩrei andũ atatũ thĩinĩ wa mũhĩrĩga o mũhĩrĩga; na niĩ ndĩmarekie mokĩre mathiĩ bũrũri wothe, maũtuĩrie wega maandĩke ũhoro waguo wa ũrĩa ũngĩgayũo, na thutha wa ũguo macoke moke kũrĩ niĩ.Nao maũgayanie icunjĩ mũgwanja, nake Juda aikare mũhaka-inĩ wake kũu mwena wa gũthini; o nayo nyũmba ya Jusufu ĩikare mũhaka-inĩ wayo kũu mwena wa gathigathini.Na mwarĩkia gũtuĩria ũhoro wa bũrũri ũcio mwandĩke ũrĩa ũngĩgayũo icunjĩ mũgwanja-rĩ, mũcoke mũndehere ũhoro ũcio mwandĩkĩte, na niĩ ndĩkĩmũcukĩre mĩtĩ gũkũ mbere ya Jehova Ngai witũ.Tondũ Alawii matirĩ na gĩcunjĩ kĩao thĩinĩ wanyu, nĩ gũkorũo igai rĩao nĩ ũruti wa wĩra wa Jehova wa ũthĩnjĩri-Ngai; nao Gadi na Reubeni, na nuthu ya mũhĩrĩga wa Manase, nĩmarĩkĩtie kũgwata igai rĩao rĩrĩa Musa, ndungata ya Jehova, yamaheire mũrĩmo ũcio ũngĩ wa Jorodani, mwena wa irathĩro.Nao andũ acio magĩgĩũkĩra magĩthiĩ; nake Joshua agĩkorũo aathĩte andũ acio maathiaga akamera maandĩke ũhoro wa ũrĩa thĩ ĩo ĩtariĩ, agĩkiuga atĩrĩ, Thiĩi mũcange bũrũri ũcio wothe mũtuĩrie ũhoro waguo mũwandĩke, mũcoke mũũke gũkũ kũrĩ niĩ, na niĩ ndĩmũcukĩre mĩtĩ gũkũ Shilo mbere ya Jehova.Nao andũ acio magĩgĩthiĩ makĩgera thĩ ĩo yothe, magĩtuĩria ũhoro wayo, makĩwandĩka ibuku-inĩ o ta ũrĩa matũũra maguo maatariĩ, maũgaĩte icunjĩ mũgwanja, magĩgĩcoka he Joshua kĩraaro-inĩ gĩake kũu Shilo.Nake Joshua agĩkĩmacukĩra mĩtĩ o kũu Shilo, mbere ya Jehova; nakuo kũu nĩkuo Joshua aagayanĩirie ciana icio cia Isiraeli bũrũri ũcio o ta ũrĩa ciaamũkanĩte.Na rĩrĩ, ũhoro-inĩ ũcio wa gũcuka mĩtĩ-rĩ, nĩ mũhĩrĩga wa ciana cia Benjamini waambire kũgũĩrũo nĩguo, o ta ũrĩa mbarĩ ciaguo ciatariĩ; naguo bũrũri ũrĩa wacigũĩrĩire ũkĩgĩa gatagatĩ ga ciana cia Juda na ciana cia Jusufu.Naguo mũhaka wacio wa mwena wa gathigathini warutĩtio Jorodani; ningĩ mũhaka ũcio ũkĩambatĩra mwena wa gathigathini wa Jeriko ũgĩtuĩkanĩria bũrũri ũrĩa wĩ irĩma nyingĩ mwena wa ithũĩro; nayo nyumĩrĩra yaguo yarĩ werũ-inĩ wa Bethi-aveni.Ningĩ mũhaka ũcio woima hau ũkĩhungura ũgĩkinya Luzu, ũgereire mwena wa gũthini wa kũu Luzu (na norĩo Beth-eli); ningĩ mũhaka ũcio ũgĩikũrũka ũgĩkinya Atarothu-adari, gũkuhĩ na kĩrĩma kĩrĩa kĩrĩ mwena wa gũthini wa itũũra rĩa Bethi-horoni ya mũhuro.Naguo mwena wa ithũĩro mũhaka ũcio ũgĩkururũo, ũgĩthiĩ ũrigicũkĩte ũrorete gũthini, uumĩte kĩrĩma-inĩ kĩrĩa kĩng’etheire itũũra rĩu rĩa Bethi-horoni mwena wa gũthini; nayo nyumĩrĩra yaguo yarĩ o kũu Kiriathu-baali, itũũra rĩa ciana cia Juda (na norĩo Kiriathu-jearimu); mwena ũcio wa ithũĩro-rĩ, ũguo nĩguo watariĩ.Naguo mwena wa gũthini warutĩtio o gĩturi-inĩ gĩa Kiriathu-jearimu, naguo mũhaka ũcio ũgĩthiĩ ũrorete ithũĩro, ũgĩgĩthiĩ kuumĩrĩra gĩthima-inĩ kĩa maĩ ma Nefitoa;ningĩ mũhaka ũcio ũgĩikũrũka ũgĩkinya o mũthia-inĩ wa kĩrĩma kĩrĩa kĩng’etheire mũkuru wa mũrũ wa Hinomu, gĩtuamba-inĩ kĩa Refaimu, mwena ũrĩa ũrorete gathigathini; ũgĩikũrũka o ro ũguo, ũgĩkinya mũkuru-inĩ ũcio wa Hinomu, mwena wa gũthini wa Ajebusi, ũgĩikũrũka ũgĩkinya Enirogeli;ningĩ mwena wa gathigathini, mũhaka ũcio ũgĩkururũo ũgĩkinya Eni-shemeshi, ũgĩthiĩ kuumĩrĩra Galilothu, itũũra rĩrĩa rĩng’etheire rĩambatĩrĩro rĩa Adumimu; ũgĩgĩikũrũka ũgĩkinya ihiga-inĩ rĩa Bohani wa Reubeni;ũgĩgĩtuĩkanĩria rũgongo rũrĩa rũng’etheire Araba, mwena wa gathigathini, ũgĩikũrũka ũgĩkinya Araba;ningĩ mũhaka ũcio ũkĩhungurĩra mwena-inĩ wa gathigathini wa Bethi-hogila; nayo nyumĩrĩra ya mũhaka ũcio ĩkĩgĩa gĩcongoco-inĩ kĩa mwena wa gathigathini wa Iria rĩa Cumbĩ, mũthia-inĩ wa gũthini wa Jorodani; ũcio nĩguo mũhaka wa mwena wa gũthini.Naruo rũũĩ rũa Jorodani nĩruo mũhaka waguo wa mwena wa irathĩro. Bũrũri ũcio nĩguo wagairũo nĩ ciana cia Benjamini o ta ũrĩa mĩhaka yaguo ĩũrigicĩirie mĩena yothe, o ta ũrĩa mbarĩ ciacio ciatariĩ.Na rĩrĩ, matũũra ma mũhĩrĩga ũcio wa ciana cia Benjamini, o ta ũrĩa mbarĩ ciaguo ciatariĩ, maarĩ Jeriko, na Bethi-hogila, na Emeki-keziza;na Bethi-araba, na Zemaraimu, na Beth-eli;na Avimu, na Para, na Ofira;na Kefari-Amoni, na Ofini, na Geba; nĩ matũũra ikũmi na merĩ, o na tũtũũra twamo;ningĩ nĩ Gibeoni, na Rama, na Beerothu;na Mizipe, na Kefira, na Moza;na Rekemu, na Iripeeli, na Tarala;na Zela, na Elefu, o na kwa Ajebusi (na nokuo Jerusalemu), na Gibeathu, na Kiriathu; nĩ matũũra ikũmi na mana, o na tũtũũra twamo. Rĩu nĩrĩo igai rĩa ciana cia Benjamini, o ta ũrĩa mbarĩ ciacio ciatariĩ.Na rĩrĩ, mũtĩ wa kerĩ wa mĩtĩ yacukwo-rĩ, wagũĩrĩire Simeoni, naguo ũguo nĩ ta kuuga mũhĩrĩga wa ciana cia Simeoni, o ta ũrĩa mbarĩ ciaguo ciatariĩ; naguo bũrũri ũrĩa warĩ igai rĩaguo watonyete thĩinĩ wa bũrũri wa ciana cia Juda.Naguo bũrũri ũcio warĩ igai rĩaguo ũkĩrigia Biri-shiba (kana Shiba), na Molada;na Hazari-shuali, na Bala, na Ezemu;na Elitoladi, na Bethulu, na Horima;na Zikilagi, na Bethi-marikabothu, na Hazari-susa;na Bethi-lebaothu, na Sharuheni; nĩ matũũra ikũmi na matatũ, o na tũtũũra twamo;namo marĩa mangĩ nĩ Aini, na Rimoni, na Etheri, na Ashani; nĩ matũũra mana, o na tũtũũra twamo;o na tũtũũra tũrĩa tũngĩ tuothe twarigicĩirie matũũra macio o nginya Baalathu-biri, narĩo nĩrĩo Rama rĩa Gũthini. Ũcio nĩguo bũrũri ũrĩa watuĩkire igai rĩa mũhĩrĩga wa ciana cia Simeoni, o ta ũrĩa mbarĩ ciaguo ciatariĩ.Ciana icio cia Simeoni igĩkĩgaya gĩcunjĩ kĩmwe kĩa bũrũri wa ciana cia Juda, nĩ ũndũ bũrũri ũcio wa ciana cia Juda warĩ mũnene ũgacikĩra; na tondũ ũcio ciana icio cia Simeoni igĩkĩgĩa na igai rĩacio rĩtonyete thĩinĩ wa bũrũri ũcio wagaĩtwo nĩ ciana cia Juda.Naguo mũtĩ wa gatatũ wa mĩtĩ yacukwo-rĩ, ũkĩgũĩra ciana cia Zebuluni o ta ũrĩa mbarĩ ciacio ciatariĩ; naguo mũhaka wa igai rĩacio wakinyĩte Saridi;naguo mũhaka ũcio wao ũgĩkĩambata ũrorete na mwena wa ithũĩro, ũgĩkinya Marala, ũgĩcoka ũgĩkinya Dabeshethu, o na ningĩ ũgĩkinya karũũĩ-inĩ karĩa kang’etheire Jokineamu;ũgĩkĩrigicũka na mwena wa irathĩro ũrĩa ũrorete na kũrĩa riũa rĩrathagĩra, uumĩte Saridi ũgĩkinya mũhaka-inĩ wa Kisilothu-taboru; ũgĩcoka ũkiumĩrĩra Daberathu, ũkĩambata ũgĩkinya Jafia;ningĩ woima hau, ũkĩhungura ũrorete irathĩro, ũgĩkinya Gathi-heferi, o na Ethi-kazini; ningĩ ũgĩkinya itũũra rĩa Rimoni, rĩrĩa rĩgucũkĩte rĩgathiĩ kũhutia Nea,naguo mũhaka ũcio ũgĩcoka ũkĩrigicũka na mwena wa gathigathini, ũgĩkinya Hanathoni; nacio nyumĩrĩra ciaguo ciarĩ gĩtuamba kĩa Ifitaheli;na Katathu, na Nahalali, na Shimuroni, na Idala, na Bethi-lehemu; nĩ matũũra ikũmi na merĩ, o na tũtũũra twamo.Rĩu nĩrĩo igai rĩa ciana cia Zebuluni, o ta ũrĩa mbarĩ ciacio ciatariĩ, narĩo nĩrĩo matũũra macio, o na tũtũũra twamo.Naguo mũtĩ wa kana wa mĩtĩ yacukwo-rĩ, ũkĩgũĩra Isakaru, naguo ũguo nĩ ta kuuga ũkĩgũĩra ciana cia Isakaru o ta ũrĩa mbarĩ ciacio ciatariĩ.Naguo mũhaka wacio wakinyĩte Jezireeli, na Kesulothu, na Shunemu;na Hafaraimu, na Shioni, na Anaharathu;na Rabithu, na Kishioni, na Ebezu;na Remethu, na Eni-ganihu, na Eni-hada, na Bethi-pazezu;ningĩ mũhaka ũcio ũgakinya o Taboru, na Shahazuma, na Bethi-shemeshi; nayo nyumĩrĩra yaguo yarĩ o kũu Jorodani; nĩ matũũra ikũmi na matandatũ, o na tũtũũra twamo.Rĩu nĩrĩo igai rĩa mũhĩrĩga wa ciana cia Isakaru, o ta ũrĩa mbarĩ ciacio ciatariĩ, narĩo nĩrĩo matũũra macio o na tũtũũra twamo.Naguo mũtĩ wa gatano wa mĩtĩ yacukwo-rĩ, ũkĩgũĩra mũhĩrĩga wa ciana cia Asheri o ta ũrĩa mbarĩ ciaguo ciatariĩ.Naguo mũhaka waguo warĩ Helikathu, na Hali, na Beteni, na Akishafu;na Alameleki, na Amadi, na Mishali; ũgĩgĩkinya Karimeli, mwena wa ithũĩro, o na Shihoru-libinathu;ningĩ ũkĩrigicũka ũrorete na kũrĩa riũa rĩrathagĩra, ũgĩkinya Bethi-dagoni, ũgĩcoka ũgĩkinya Zebuluni, o na gĩtuamba kĩa Ifita-eli mwena wa gathigathini, o nginya Beth-emeku na Neieli; naguo mwena wa ũmotho, nyumĩrĩra yaguo yarĩ Kabuli,na Ebironi, na Rehobu, na Hamoni, na Kana, o nginya itũũra rĩa Zidoni rĩrĩa inene;ningĩ ũkĩrigicũka ũgĩkinya Rama, o na itũũra rĩa Turo rĩrĩa rĩirigĩtwo; ningĩ mũhaka ũcio ũkĩrigicũka ũgĩkinya Hosa; nayo nyumĩrĩra yaguo yarĩ iria-inĩ, gũkuhĩ na Akizibu;o na ningĩ matũũra ma Uma, na Afeku, na Rehobu, maarĩ ma cio; nĩ matũũra mĩrongo ĩĩrĩ na merĩ, o na tũtũũra twamo.Rĩu nĩrĩo igai rĩa mũhĩrĩga wa ciana cia Asheri, o ta ũrĩa mbarĩ ciacio ciatariĩ, narĩo nĩrĩo matũũra macio o na tũtũũra twamo.Naguo mũtĩ wa gatandatũ wa mĩtĩ yacukwo-rĩ, ũkĩgũĩra ciana cia Nafitali, naguo ũguo nĩ ta kuuga ciana cia Nafitali o ta ũrĩa mbarĩ ciacio ciatariĩ.Naguo mũhaka wacio warutĩtio Helefu, mũgandi-inĩ ũrĩa warĩ Zaananimu, o na ũkoima Adami-nekebu, na Jebineeli, ũgakinya Lakumu; nayo nyumĩrĩra yaguo yarĩ kũu Jorodani;ningĩ mũhaka ũcio ũkĩrigicũka ũrorete mwena wa ithũĩro, ũgĩkinya Azinothu-taboru, ũgĩgĩthiĩ o ro ũguo ũkĩumĩra Hukoku; na ningĩ mwena wa gũthini ũgĩkinya Zebuluni, o naguo mwena wa ithũĩro ũgĩkinya Asheri, ningĩ ũgĩkinya Juda o kũu Jorodani mwena ũrĩa riũa rĩrathagĩra.Namo matũũra marĩa maairigĩtwo maarĩ Zidimu, na Zeri, na Hamathu, na Rakathu, na Kinerethu;na Adama, na Rama, na Hazoru;na Kedeshi, na Edirei, na Enihazoru;na Ironi, na Migidali-eli, na Horemu, na Beth-anathu, na Bethi-shemeshi; nĩ matũũra ikũmi na kenda, o na tũtũũra twamo.Rĩu nĩrĩo igai rĩa mũhĩrĩga wa ciana cia Nafitali, o ta ũrĩa mbarĩ ciacio ciatariĩ, narĩo nĩrĩo matũũra macio o na tũtũũra twamo.Naguo mũtĩ wa mũgwanja wa mĩtĩ yacukwo-rĩ, ũkĩgũĩra mũhĩrĩga wa ciana cia Dani o ta ũrĩa mbarĩ ciaguo ciatariĩ.Naguo mũhaka wa igai rĩaguo warĩ Zora, na Eshitaoli, na Iri-shemeshi,na Shaalabini, na Aijaloni, na Ithila;na Eloni, na Timina, na Ekironi;na Eliteke, na Gibethoni, na Baalathu;na Jehudu, na Bene-beraka, na Gathi-rimoni;na Mejarikoni, na Rakoni, hamwe na kũndũ kũrĩa kũng’etheire Jopa.Naguo mũhaka ũcio wa ciana cia Dani ũkĩhĩtũka ũgĩkĩra kũrĩa ciaheetwo, nĩ ũndũ wa ũrĩa ciaambatire igĩthiĩ kũhũrana na itũũra rĩa Leshemu ikĩrĩtunyana igĩkĩrĩhũra na hiũ cia njora, ikĩrĩĩgwatĩra, rĩgĩtuĩka rĩacio, ikĩrĩtũũra, narĩo itũũra rĩu rĩa Leshemu ikĩrĩĩta Dani, o ta ũrĩa Dani ithe wacio etagwo.Rĩu nĩrĩo igai rĩa mũhĩrĩga wa ciana cia Dani, o ta ũrĩa mbarĩ ciacio ciatariĩ, narĩo nĩrĩo matũũra macio o na tũtũũra twamo.Andũ acio magĩkĩrĩkia kũgayania bũrũri ũcio magĩkĩwatũra mĩhaka yaguo, nacio ciana cia Isiraeli ikĩhe Joshua wa Nuni kũndũ gwa gũtuĩka igai rĩake kũu thĩinĩ wacio.Na rĩrĩ, o ta ũrĩa Jehova aathanĩte-rĩ, noguo ciamũheire itũũra rĩrĩa etirie, narĩo nĩrĩo Timinathu-sera, o kũu bũrũri ũrĩa wĩ irĩma nyingĩ wa Efiraimu; nake agĩgĩaka itũũra rĩu akĩrĩtũũra.Macio nĩmo mogai marĩa Eleazaru mũthĩnjĩri-Ngai, na Joshua wa Nuni, o na andũ arĩa maarĩ ciongo cia mbarĩ cia mĩhĩrĩga ya ciana cia Isiraeli, maagayanirie na ũndũ wa kũmacukĩra mĩtĩ o kũu Shilo, mbere ya Jehova, marĩ o hau mũromo-inĩ wa Hema-ya-gũtũnganwo. Ũguo nĩguo ũhoro wa kũgayania bũrũri ũcio warĩkirio.Ningĩ Jehova akĩarĩria Joshua, akĩmwĩra atĩrĩ,Aria na ciana cia Isiraeli ũciĩre atĩrĩ, Wĩthurĩrei matũũra marĩa ndamũheire ũhoro wamo, ngĩaria na Musa, mũmatue ma kũũrĩrũo;nĩ getha mũũragani ũrĩa ũũragĩte mũndũ o na ũrĩkũ na ũndũ wa kũhĩtia, na atacirĩire gwĩka ũguo, orĩre kuo; namo magĩtuĩke manyu ma kũũrĩrũo nĩ ũndũ wa mwĩrĩhĩria wa thakame ĩrĩa ĩitĩtwo.Nake mũũragani ũcio orĩre itũũra rĩmwe rĩa matũũra macio, akarũgame itonyero-inĩ rĩa kĩhingo gĩa itũũra rĩu, acoke oimbũre ũhoro ũrĩa e naguo, akĩiguagwo nĩ athuri a itũũra rĩu; nao mamũtonyie kũu marĩ itũũra-inĩ, mamũhe ha gũikara atũũranie nao kuo.Nake mwĩrĩhĩria ũcio wa thakame ĩrĩa ĩitĩtwo angĩkorũo nĩamũteng’eretie, matikarekererie mũũragani ũcio mamũneane harĩ we, nĩ gũkorũo aagũthire mũndũ ũcio ũngĩ atacirĩire gwĩka ũguo, na ndaatũire amũthũũrĩte.Nake mũndũ ũcio atũũre itũũra rĩu o nginya hĩndĩ ĩrĩa akarũgama mbere ya andũ monganĩte atuĩrũo cira, o nginya hĩndĩ ĩrĩa gĩkuũ kĩa mũthĩnjĩri-Ngai ũrĩa mũnene wa hĩndĩ ĩo gĩgakinya, na hĩndĩ ĩo mũũragani ũcio agacoka ainũke itũũra rĩao, o gwake mũciĩ, kũu itũũra-inĩ rĩrĩa oimĩte akĩũra.Nao magĩkĩamũra Kedeshi, o kũu Galili, bũrũri ũrĩa wĩ irĩma nyingĩ wa Nafitali; o na Shekemu, rĩa bũrũri ũrĩa wĩ irĩma nyingĩ wa Efiraimu, na Kiriathu-ariba (na nokuo Hebironi), o kũu bũrũri ũrĩa wĩ irĩma nyingĩ wa Juda.Naguo mũrĩmo ũcio ũngĩ wa Jorodani, mwena wa irathĩro wa Jeriko, makĩamũra Bezeru, o kũu werũ gĩtuamba-inĩ, mũhĩrĩga-inĩ wa Reubeni; na Ramothu, o kũu Gileadi mũhĩrĩga-inĩ wa Gadi; na Golani, o kũu Bashani, mũhĩrĩga-inĩ wa Manase.Macio nĩmo matũũra marĩa maamũrirũo nĩ ũndũ wa ciana ciothe cia Isiraeli, o na ũndũ wa ageni arĩa matũũranĩtie nacio, nĩ getha mũndũ o wothe ũrĩa ũngĩũraga mũndũ o na ũrĩkũ atacirĩire gwĩka ũguo, orĩre kuo, ndakae kũũragwo nĩ mwĩrĩhĩria wa thakame ĩrĩa ĩitĩtwo atanarũgama mbere ya andũ monganĩte.Na rĩrĩ, hĩndĩ ĩo anene a mbarĩ cia mũhĩrĩga wa Lawii magĩthengerera Eleazaru, mũthĩnjĩri-Ngai, o na Joshua wa Nuni, o na andũ arĩa maarĩ ciongo cia mbarĩ cia mĩhĩrĩga ya ciana cia Isiraeli;magĩkĩarĩria nao kũu Shilo, bũrũri wa Kanaani, makĩmera atĩrĩ, Jehova nĩaathanire akĩĩra Musa atĩ tũkaheo matũũra tũmatũũrage, o na tũkaheo ithaka imarigicĩirie cia ũrĩithio, kũrĩa tũrĩrĩithagia ũhiũ witũ.Nacio ciana cia Isiraeli igĩkĩhe Alawii matũũra maya, hamwe na ithaka imarigicĩirie cia ũrĩithio igai-inĩ rĩacio, o ta ũrĩa Jehova aathanire gwĩkwo.Na rĩrĩ, mĩtĩ yacukwo-rĩ, mbarĩ ya Akohathi makĩamba kũgũĩrũo nĩguo; nacio ciana cia Haruni, mũthĩnjĩri-Ngai, o icio ciarĩ Alawii, ikĩgũĩrũo nĩ matũũra ikũmi na matatũ mĩhĩrĩga-inĩ ya Juda, na Simeoni, o na Benjamini.Nacio ciana iria ingĩ cia Kohathi ciacukĩrũo mĩtĩ, ikĩgũĩrũo nĩ matũũra ikũmi mĩhĩrĩga-inĩ ya Efiraimu, na Dani, o na mũhĩrĩga-inĩ wa nuthu ya Manase.Nacio ciana cia Gerishoni ikĩgũĩrũo nĩ matũũra ikũmi na matatũ bũrũri wa mbarĩ cia mũhĩrĩga wa Isakaru, na mĩhĩrĩga-inĩ ya Asheri, na Nafitali, o na mũhĩrĩga-inĩ wa nuthu ĩrĩa ĩngĩ ya Manase o kũu Bashani.O nacio ciana cia Merari ikĩgũĩrũo nĩ matũũra ikũmi na merĩ, o ta ũrĩa mbarĩ ciacio ciatariĩ, mĩhĩrĩga-inĩ ya Reubeni, na Gadi, o na Zebuluni.Ciana cia Isiraeli igĩkĩhe Alawii matũũra macio, hamwe na ithaka imarigicĩirie cia ũrĩithio na ũndũ wa gũcukĩrũo mĩtĩ, o ta ũrĩa Jehova aathire Musa gwĩkwo.Nacio igĩcihe o kũu bũrũri wa mũhĩrĩga wa ciana cia Juda, o na bũrũri wa mũhĩrĩga wa ciana cia Simeoni, matũũra maya magwetetwo marĩĩtwa mamo haha kabere;namo magĩkĩheo ciana cia Haruni, cia mbarĩ cia Akohathi, o iria ciarĩ ciana cia Lawii; nĩ gũkorũo nĩcio ciaambire kũgũĩrũo nĩ mũtĩ wacio mĩtĩ yacukwo.Igĩgĩcihe Kiriathu-ariba, hamwe na ithaka irĩrigicĩirie cia ũrĩithio kũu bũrũri ũcio wĩ irĩma nyingĩ wa Juda; nake Ariba ũcio nĩwe warĩ ithe wa Ahaki (narĩo itũũra rĩu norĩo Hebironi).No rĩrĩ, mĩgũnda ya itũũra rĩu, o na tũtũũra twarĩo ikĩhe Kalebu wa Jefune, gũtuĩke igai rĩake.Ciana icio cia Haruni, mũthĩnjĩri-Ngai, igĩkĩheo Hebironi, itũũra rĩu rĩa kũũrĩrũo nĩ mũndũ ũrĩa ũũraganĩte, hamwe na ithaka irĩrigicĩirie cia ũrĩithio; na ikĩheo Libina, hamwe na ithaka icio ciarĩo;na Jatiru, hamwe na ithaka icio ciarĩo; na Eshitemoa, hamwe na ithaka icio ciarĩo;na Holoni, hamwe na ithaka icio ciarĩo; na Debiri, hamwe na ithaka icio ciarĩo;na Aini, hamwe na ithaka icio ciarĩo; na Juta, hamwe na ithaka icio ciarĩo na Bethi-shemeshu, hamwe na ithaka icio ciarĩo; mabũrũri-inĩ ma mĩhĩrĩga ĩo ĩĩrĩ-rĩ, igĩkĩheo matũũra kenda.Naguo bũrũri wa mũhĩrĩga wa Benjamini ikĩheo Gibeoni, hamwe na ithaka irĩrigicĩirie cia ũrĩithio; na Geba, hamwe na ithaka icio ciarĩo;na Anathothu, hamwe na ithaka icio ciarĩo; na Alimoni, hamwe na ithaka icio ciarĩo; nĩ matũũra mana.Namo matũũra macio mothe ma ciana cia Haruni, athĩnjĩri-Ngai, magĩgĩtuĩka ikũmi na matatũ, hamwe na ithaka imarigicĩirie cia ũrĩithio wa ũhiũ wacio.Nacio mbarĩ cia ciana cia Kohathu, Alawii, naguo ũguo nĩ ta kuuga ciana iria ingĩ cia Kohathu, ikĩgũĩrũo nĩ matũũra mamwe bũrũri wa mũhĩrĩga wa Efiraimu ciacukĩrũo mĩtĩ.Ciana cia Isiraeli igĩgĩcihe Shekemu, hamwe na ithaka irĩrigicĩirie cia kũrĩithio, o kũu bũrũri ũrĩa wĩ irĩma nyingĩ wa Efiraimu, itũũra rĩa kũũrĩrũo nĩ mũndũ ũrĩa ũũraganĩte, o na Gezeri, hamwe na ithaka icio ciarĩo;na Kibizaimu, hamwe na ithaka icio ciarĩo; na Bethi-horoni, hamwe na ithaka icio ciarĩo; nĩ matũũra mana.Ningĩ bũrũri wa mũhĩrĩga wa Dani igĩcihe Eliteke, hamwe na ithaka icio ciarĩo; na Gibethoni, hamwe na ithaka icio ciarĩo;na Aijaloni, hamwe na ithaka icio ciarĩo; na Gathi-rimoni, hamwe na ithaka icio ciarĩo; nĩ matũũra mana;ningĩ bũrũri wa nuthu ĩo ya mũhĩrĩga wa Manase, igĩcihe Taanaka, hamwe na ithaka icio ciarĩo; na Gathi-rimoni, hamwe na ithaka icio ciarĩo; nĩ matũũra merĩ.Matũũra macio mothe ma mbarĩ icio ingĩ cia ciana cia Kohathu magĩgĩtuĩka ikũmi, hamwe na ithaka imarigicĩirie cia ũrĩithio wa ũhiũ wacio.Na rĩrĩ, bũrũri wa nuthu ĩo ya mũhĩrĩga wa Manase-rĩ, ciana cia Isiraeli ikĩhe ciana cia Gerishoni, cia mũhĩrĩga wa Alawii, Golani, o kũu Bashani, na ithaka irĩrigicĩirie cia ũrĩithio, itũũra rĩa kũũrĩrũo nĩ mũndũ ũrĩa ũũraganĩte; na Be-eshitera, hamwe na ithaka icio ciarĩo; nĩ matũũra merĩ.Naguo bũrũri wa mũhĩrĩga wa Isakaru, igĩcihe Kishoni, hamwe na ithaka icio ciarĩo; na Deberathu, hamwe na ithaka icio ciarĩo;na Jaramuthu, hamwe na ithaka icio ciarĩo na Eni-ganimu, hamwe na ithaka icio ciarĩo; nĩ matũũra mana.Ningĩ bũrũri wa mũhĩrĩga wa Asheri igĩcihe Mishali, hamwe na ithaka icio ciarĩo; na Abidoni, hamwe na ithaka icio ciarĩo;na Helikathu, hamwe na ithaka icio ciarĩo; na Rehobu, hamwe na ithaka icio ciarĩo; nĩ matũũra mana.Naguo bũrũri wa mũhĩrĩga wa Nafitali igĩcihe Kedeshi, o kũu Galili, hamwe na ithaka icio ciarĩo, itũũra rĩa kũũrĩrũo nĩ mũndũ ũrĩa ũũraganĩte, na Hamothu-dori, hamwe na ithaka icio ciarĩo; na Karitani, hamwe na ithaka icio ciarĩo; nĩ matũũra matatũ.Matũũra macio mothe ma Agerishoni, o ta ũrĩa mbarĩ ciao ciatariĩ, magĩtuĩka ikũmi na matatũ, hamwe na ithaka imarigicĩirie cia ũrĩithio wa ũhiũ wacio.Nacio mbarĩ cia ciana cia Merari, o icio ciatigarĩte cia Alawii, ciana cia Isiraeli igĩcihe Jokineamu, o kũu mũhĩrĩga-inĩ wa Zebuluni, hamwe na ithaka irĩrigicĩirie cia ũrĩithio; o na Karita, hamwe na ithaka icio ciarĩo;na Dimuna, hamwe na ithaka icio ciarĩo; na Nahalali, hamwe na ithaka icio ciarĩo; nĩ matũũra mana.O na ningĩ mũhĩrĩga-inĩ wa Reubeni igĩcihe Bezeri, hamwe na ithaka icio ciarĩo; na Jahazu, hamwe na ithaka icio ciarĩo;na Kedemothu, hamwe na ithaka icio ciarĩo; na Mefaathu, hamwe na ithaka icio ciarĩo; nĩ matũũra mana.Ningĩ mũhĩrĩga-inĩ wa Gadi igĩcihe Ramothu, o kũu Gileadi, hamwe na ithaka icio ciarĩo, itũũra rĩa kũũrĩrũo nĩ mũndũ ũrĩa ũũraganĩte; na Mahanaimu, hamwe na ithaka icio ciarĩo;na Heshiboni, hamwe na ithaka icio ciarĩo; na Jazeri, hamwe na ithaka icio ciarĩo; mothe nĩ matũũra mana.Matũũra macio mothe nĩmo ciana cia Merari, o icio ciatigarĩte cia nyũmba cia Alawii, ciaheirũo, o ta ũrĩa mbarĩ ciacio ciatariĩ; nao maacukĩrũo mĩtĩ makĩgũĩrũo nĩ matũũra macio ikũmi na merĩ.Na rĩrĩ, matũũra mothe ma Alawii, macio maarĩ mabũrũri-inĩ marĩa megwatĩirũo nĩ ciana cia Isiraeli, maatuĩkire matũũra mĩrongo ĩna na manana magĩtarũo, hamwe na ithaka imarigicĩirie cia ũrĩithio.Matũũra macio-rĩ, o itũũra rĩarĩ na ithaka mĩena yothe irĩrigicĩirie cia ũrĩithio; ũguo nĩguo matũũra macio mothe maatariĩ.Ũguo nĩguo Jehova aakĩheire Aisiraeli bũrũri ũcio wothe ehĩtire akĩĩra maithe mao atĩ nĩakamahe; nao magĩkĩwĩgwatĩra ũgĩtuĩka wao, makĩũtũũra.Nake Jehova agĩgĩtũma maikare mahoreire na ndwere ciothe, o ta ũrĩa maũndũ mothe maatariĩ, marĩa erire maithe mao na mwĩhĩtwa atĩ nĩageka; na gũtiarĩ mũndũ o na ũmwe wa thũ ciao wahotire kũmetiiria; Jehova nĩaarekereirie thũ ciao ciothe agĩcineana moko-inĩ mao.Gũtirĩ ũndũ o na ũmwe wa maũndũ mega marĩa Jehova oigĩte atĩ nĩageka nyũmba ya Isiraeli ũtaigana kuoneka; maũndũ macio mothe nĩmaahingirio biũ.Hĩndĩ ĩo Joshua agĩgĩĩta Areubeni, na Agadi, o na nuthu ĩrĩa ya mũhĩrĩga wa Manase,agĩkĩmera atĩrĩ, Inyuĩ nĩmũtũire mũrũmĩtie maũndũ mothe marĩa Musa, ndungata ya Jehova, aamwathire, o na mũkaigua uuge wakwa maũndũ-inĩ mothe marĩa ndĩmwathaga;matukũ macio mothe mathirĩte o nginya ũmũthĩ-rĩ, mũtirĩ mwatiga ariũ a ithe wanyu, no nĩmũtũire mũrũmĩtie watho o ta ũrĩa Jehova Ngai wanyu aamwathire.Na rĩu, Jehova Ngai wanyu nĩatũmĩte ariũ a ithe wanyu maikare mahoreire, o ta ũrĩa aamerire; tondũ ũcio garũrũkai mũthiĩ mũkinye hema-inĩ cianyu, o kũu mabũrũri ma igai rĩanyu, o macio Musa, ndungata ya Jehova, aamũheire mũrĩmo ũcio ũngĩ wa Jorodani.No rĩrĩ, wĩmenyererei mũno mwĩkage maũndũ mothe makoniĩ maathani, o na watho ũrĩa Musa, ndungata ya Jehova, aamwathire, atĩ mwendage Jehova Ngai wanyu, na mũthiage na njĩra ciake ciothe, o na mũiguage maathani make, mũtũũre mwĩgwatanĩtie nake, na mũmũtungatagĩre na ngoro cianyu ciothe, o na mĩoyo yanyu yothe.Joshua agĩkĩmarathima, akĩmera methiĩre, nao magĩgĩthiĩ hema-inĩ ciao.Na rĩrĩ, Musa nĩaaheete nuthu ĩmwe ya mũhĩrĩga wa Manase igai rĩayo rĩa ithaka o kũu Bashani; no rĩrĩ, nuthu ĩrĩa ĩngĩ-rĩ, Joshua aamĩheire ithaka thĩinĩ wa ariũ a ithe wao mũrĩmo ũyũ wa mwena wa ithũĩro wa Jorodani. Ningĩ hĩndĩ ĩo Joshua aamerire methiĩre hema-inĩ ciao, nĩaamarathimire,na akĩmaarĩria, akĩmera atĩrĩ, Cokai hema-inĩ cianyu na ũtonga mũingĩ mũno, na mwĩ na ũhiũ mũingĩ mũno, o na betha, o na thahabu, o na icango, o na igera, o na nguo nyingĩ mũno; nacio indo icio mũtahĩte thũ cianyu mũcigayane na ariũ a ithe wanyu.Nacio ciana icio cia Reubeni, o na cia Gadi, o na nuthu ĩo ya mũhĩrĩga wa Manase, ikĩhũndũka igĩtiganĩra na ciana icio ingĩ cia Isiraeli o kũu itũũra rĩa Shilo, rĩrĩa rĩrĩ bũrũri wa Kanaani, nĩ getha ithiĩ bũrũri wa Gileadi ikinye bũrũri ũrĩa ciegwatĩire ũtuĩke igai rĩacio, o ũcio watuĩkĩte wacio, o ta ũrĩa Jehova aathĩinĩre akĩĩra Musa gwĩkwo.Nacio rĩrĩa ciakinyire rũgongo rũrĩa rũĩ gũkuhĩ na Jorodani, o kũu bũrũri wa Kanaani, ciana icio cia Reubeni, o na cia Gadi, o na nuthu ĩo ya mũhĩrĩga wa Manase, igĩaka kĩgongona hau hakuhĩ na Jorodani, nakĩo nĩ kĩgongona kĩnene kĩngĩoneka nĩ mũndũ e kũraya.Nacio ciana cia Isiraeli ikĩigua gũkiugwo ũũ: Atĩrĩrĩi, ciana cia Reubeni, na ciana cia Gadi, o na nuthu ya mũhĩrĩga wa Manase, nĩciakĩte kĩgongona kĩrorete bũrũri wa Kanaani o kũu rũgongo rũrĩa rũĩ gũkuhĩ na Jorodani, rũa mwena wa ciana cia Isiraeli.Na rĩrĩ, hĩndĩ ĩrĩa ciana icio cia Isiraeli ciaiguire ũhoro ũcio, kĩrĩndĩ gĩacio gĩothe gĩgĩĩcokanĩrĩria hamwe o kũu Shilo, nĩguo kĩambate gĩkahũrane mbaara nacio.Nacio ciana cia Isiraeli igĩkĩrekia Finehasi wa Eleazaru, mũthĩnjĩri-Ngai, gwĩ ciana icio cia Reubeni, o na cia Gadi, o na nuthu ĩo ya mũhĩrĩga wa Manase, o kũu bũrũri wa Gileadi,e hamwe na atongoria ikũmi, naguo ũguo nĩ ta kuuga mũnene wa nyũmba o nyũmba ya maithe thĩinĩ wa mĩhĩrĩga ya Isiraeli, nao othe, o mũndũ nĩwe warĩ mũnene wa nyũmba ya ithe thĩinĩ wa mbarĩ cia Isiraeli.Nao magĩgĩkinya harĩ ciana cia Reubeni, o na ciana cia Gadi, o na harĩ andũ a nuthu ĩo ya mũhĩrĩga wa Manase, o kũu bũrũri wa Gileadi, nao magĩkĩmaarĩria, makĩmera atĩrĩ,Kĩrĩndĩ gĩothe kĩa Jehova gĩkũũria ũũ: Nĩ kĩ gĩtũmĩte mwĩhie Ngai wa Isiraeli mũkaagarara watho wake, mũkagarũrũka, mũgatiga kũrũmĩrĩra Jehova mũthenya wa ũmũthĩ, mũkeakĩra kĩgongona, nĩguo mũũkĩrĩre Jehova mũmũreme?Anga tũtiaiganirũo nĩ ũũru ũrĩa wekirũo nĩ ũndũ wa Peori, o ũcio tũtakĩrĩ twetheria o na ũmũthĩ, o na gwatuĩka atĩ nĩgwokire mũthiro, ũgĩkinyĩra kĩrĩndĩ kĩa Jehova,atĩ nĩkĩo mũgarũrũkĩte ũmũthĩ mũgatiga kũrũmĩrĩra Jehova? Nĩgũgũgĩtuĩka atĩrĩ, atĩ kuona atĩ ũmũthĩ nĩmwarema Jehova mwamũũkĩrĩra, rũciũ nĩakarakarĩra kĩrĩndĩ gĩkĩ gĩothe gĩa Isiraeli.No rĩrĩ, bũrũri ũcio mwĩgwatĩire mũngĩona ta wĩ mũthahu-rĩ, ũthamei mũringe mũrĩmo wa bũrũri ũyũ wĩgwatĩirũo nĩ Jehova, o gũkũ hema ya Jehova ĩikaraga, mwĩgwatĩre kũndũ gwa gũtũũra thĩinĩ witũ; no rĩrĩ, tigai kũrema Jehova mũmũũkĩrĩre, kana mũtũreme ithuĩ mũtũũkĩrĩre, nĩ ũndũ wa kwĩakĩra kĩgongona kĩngĩ gĩa kerĩ tiga o kĩgongona kĩrĩa kĩrĩ ho kĩa Jehova Ngai witũ.Githĩ Akani mũrũ wa Zera ndaakĩĩhirie ũhoro-inĩ wa indo iria ciaamũrĩtwo cia kũninwo, namo marakara ma Jehova magĩkinyĩra kĩrĩndĩ gĩothe gĩa Isiraeli? Nake mũndũ ũcio akĩaga gũkua e wiki nĩ ũndũ wa waganu ũcio wake.Hĩndĩ ĩo ciana cia Reubeni, o na cia Gadi, o na nuthu ĩo ya mũhĩrĩga wa Manase, igĩcokia, ikĩĩra anene acio a mbarĩ cia Isiraeli atĩrĩ,Jehova, Ngai ũrĩa ukĩrĩte ngai ciothe, ĩĩ, ti-itherũ, Jehova, Ngai ũrĩa ũkĩrĩte ngai ciothe, nĩoĩ, o nake Isiraeli nĩarĩmenya; kũngĩkorũo hihi twĩkĩte ũndũ ũcio nĩ ũndũ wa kũrema, kana kwĩhia Jehova tũkĩmũũkĩrĩra (kũngĩkorũo ũguo nĩguo-rĩ, Jehova, ũroaga gũtũhonokia ũmũthĩ!)ningĩ kũngĩkorũo hihi twĩakĩire kĩgongona gĩkĩ nĩguo tũgarũrũke tũtige kũmũrũmĩrĩra, kana tũrutagĩre igũrũ rĩakĩo ihaki rĩa njino, kana ihaki rĩa mũtu, o na kana tũrutagĩre magongona ma ũiguano igũrũ rĩakĩo-rĩ, Jehova aroeyũrĩria ũhoro ũcio.No rĩrĩ, twekire ũndũ ũcio tũũbarĩrĩire, o na tũgacirĩra kũwĩka, tũkĩĩĩraga atĩrĩ, Hihi matukũ marĩa magoka ciana cianyu nĩikoria ciana ciitũ atĩrĩ, Inyuĩ nĩ ũhoro ũrĩkũ mwĩ naguo na Jehova, Ngai wa Isiraeli?Nĩ gũkorũo Jehova nĩatuĩte atĩ Jorodani rũtuĩke mũhaka witũ na inyuĩ ciana cia Reubeni na cia Gadi; tondũ ũcio mũtirĩ ho o na hanini ũhoro-inĩ wa Jehova; na ciana cianyu nĩigatũma ciana ciitũ itige gwĩtigĩra Jehova.Tondũ ũcio tũgĩkiuga atĩrĩ, Rekei twĩthagathage twĩakĩre kĩgongona, na ti atĩ nĩ tũrutagĩre ihaki rĩa njino ho, kana igongona rĩngĩ o na rĩrĩkũ,no nĩ getha gĩtuĩke kĩririkania kĩa ũhoro witũ na inyuĩ, o na kĩa njiarũa ciitũ iria igoka thutha witũ, atĩ tũrĩ o rũmwe wĩra-inĩ ũcio wa gũtungatĩra Jehova tũkĩonagwo nĩwe, tũkĩmũrutĩra mahaki ma njino, o na magongona marĩa mangĩ arutagĩrũo, hamwe na indo iria arutagĩrũo cia magongona ma ũiguano; nĩ getha matukũ marĩa magoka, ciana cianyu itikanere ciana ciitũ atĩrĩ, Mũtirĩ ho o na hanini ũhoro-inĩ ũkoniĩ Jehova.Ũndũ ũcio nĩguo watũmire tuuge ũũ: Atĩrĩrĩ, nĩgũgatuĩka atĩ hĩndĩ ĩrĩa ciana cianyu igatũũria ũguo, kana ciũrie njiaro ciitũ ũguo mahinda marĩa magoka, nĩtũkoiga atĩrĩ, Ta rorai mũhianĩre ũyũ wa kũmuonia ũrĩa kĩgongona kĩa Jehova gĩtariĩ, o kĩrĩa maithe maitũ maathondekire; naguo ti wa kũrutagĩra ihaki rĩa njino, o na kana igongona rĩngĩ o na rĩrĩkũ, no nĩ wa gũtuĩka kĩririkania ũhoro-inĩ witũ na inyuĩ.Kũroaga gũtuĩka ũguo atĩ tũreme Jehova, tũmũũkĩrĩre, kana tũgarũrũke ũmũthĩ tũtige kũmũrũmĩrĩra, nĩguo twake kĩgongona kĩngĩ gĩa kerĩ gĩa kũrutagĩrũo ihaki rĩa njino, o na kana ihaki rĩa mũtu, kana igongona rĩngĩ o na rĩrĩkũ, tiga o kĩgongona kĩa Jehova Ngai witũ kĩrĩa gĩakĩtwo gĩgaikara Hema-inĩ yake.Na rĩrĩ, hĩndĩ ĩrĩa Finehasi, mũthĩnjĩri-Ngai, o na anene a kĩrĩndĩ gĩa ciana cia Isiraeli, o anene acio a mbarĩ cia Isiraeli acio maarĩ hamwe nake, maaiguire ciugo iria ciana cia Reubeni na cia Gadi o na cia Manase cioiga, ikĩmakenia mũno.Nake Finehasi wa Eleazaru, mũthĩnjĩri-Ngai, agĩkĩĩra ciana cia Reubeni na cia Gadi o na cia Manase atĩrĩ, Ũmũthĩ nĩtwamenya atĩ Jehova arĩ hamwe na ithuĩ, nĩ ũndũ wa ũrĩa mwagĩte kwĩhia Jehova rĩĩhia rĩu; ti-itherũ nĩ kũhonokia mwahonokia ciana cia Isiraeli harĩ marakara ma Jehova.Nake Finehasi wa Eleazaru, mũthĩnjĩri-Ngai, o na anene acio, magĩkĩhũndũka magĩtigana na ciana cia Reubeni o na cia Gadi; makiuma kũu bũrũri wa Gileadi, magĩcoka bũrũri wa Kanaani kũrĩ ciana cia Isiraeli, magacicokerie ũhoro ũrĩa monete.Naguo ũndũ ũcio ũgĩkenia ciana icio cia Isiraeli; igĩkĩgatha Ngai, nacio itiigana gũcoka kwaria ũhoro ũcio wa kwambata ithiĩ ita ikahũrane na andũ acio, atĩ nĩguo ikaanange bũrũri ũcio ũtũũrĩtwo nĩ ciana cia Reubeni, na cia Gadi.Nacio ciana cia Reubeni na cia Gadi igĩgĩĩta kĩgongona kĩu Edi, nĩ ũndũ cioigire ũũ: Nĩ kĩririkania giitũ na ciana iria ingĩ cia Isiraeli gĩa atĩ Jehova nĩwe Ngai.Na gũgĩkinya atĩrĩ, atĩ matukũ maingĩ maathira, o hĩndĩ ĩrĩa Jehova aatũmĩte Aisiraeli maikare mahoreire magatiga mbaara na thũ ciao ciothe iria ciamarigicĩirie na mĩena yothe, nake Joshua agĩkorũo e mũkũrũ mũno, na agatindĩkanga mĩaka ma-rĩ,agĩgĩĩta Aisiraeli othe, athuri ao, na anene ao, na aciri ao, o na anyabara ao, agĩkĩmera atĩrĩ, Rĩu ndĩ mũkũrũ na nĩndindĩkangĩte mĩaka ma;na inyuĩ nĩmuonete maũndũ mothe marĩa Jehova Ngai wanyu ekĩte ndũrĩrĩ ici ciothe nĩ ũndũ wanyu; nĩ gũkorũo Jehova Ngai wanyu nĩwe wamũhũranĩire.Atĩrĩrĩ, rĩu nĩndĩmũgayanĩtie ndũrĩrĩ ici itigarĩte, nĩguo ituĩke igai rĩa mĩhĩrĩga yanyu, hamwe na mabũrũri ma ndũrĩrĩ iria ndaninire o kũnina biũ, kuuma Jorodani o nginya iria-inĩ rĩrĩa inene, mwena ũrĩa ũrorete ithũĩro rĩa riũa.Nake Jehova Ngai wanyu nĩwe ũgacithinĩkania imweherere, o na aciingate mũtigacoke gũciona; naguo bũrũri wacio nĩmũkawĩgwatĩra ũtuĩke wanyu, o ta ũrĩa Jehova Ngai wanyu aamwĩrire.Tondũ ũcio ũmĩrĩriai mũno, mũrũmie o na mwĩkage maũndũ mothe marĩa maandĩkĩtwo ibuku-inĩ rĩa watho wa Musa, mũtikanagarũrũke na mwena ũngĩ, wa ũrĩo, o na kana wa ũmotho, mũmatige;mũtikanatonyane na ndũrĩrĩ ici, o ici itigĩtwo gũkũ thĩinĩ wanyu, o na mũtikanagwete marĩĩtwa ma ngai ciacio, kana mũndũ o na ũrĩkũ ehĩte agĩcigwetaga, kana mũcitungatĩre, o na kana mũciinamĩrĩre;no rĩrĩ, wĩgwatanagiei na Jehova Ngai wanyu, o ta ũrĩa mũtũire mwĩkaga nginya o mũthenya ũyũ wa ũmũthĩ.Nĩ gũkorũo Jehova nĩamũingatĩire ndũrĩrĩ nene, na irĩ hanya mũno, imweherere; na ha ũhoro wanyu-rĩ, hatirĩ mũndũ o na ũmwe ũrĩ wahota kũmwĩtiiria o na ũmũthĩ.Mũndũ ũmwe thĩinĩ wanyu akaingataga andũ ngiri; nĩ ũndũ Jehova Ngai wanyu nĩwe ũkũmũhũranĩra, o ta ũrĩa aamwĩrire.Tondũ ũcio wĩmenyererei mũno mwendage Jehova Ngai wanyu.Nĩ ũndũ-rĩ, hihi mũngĩcoka na thutha o na atĩa, mwĩgwatanie na andũ aya matigarĩte a ndũrĩrĩ ici, o ici itigarĩte gũkũ thĩinĩ wanyu, mũgũranĩre nacio, o na mũtonyane nacio, o nacio itonyane na inyuĩ,menyai o mũno mũno atĩ Jehova Ngai wanyu ndagagĩcoka kũingata ndũrĩrĩ ici mũtikanacoke gũciona; no rĩrĩ, igũtuĩka ta ũndũ wa kũmũhenereria, o na ta mũtego wa kũmũgwatia mwagane, o na ituĩke ta ikayo rĩa kũmũhũra mĩena, o na ta mĩigua ya kũmũtũraga maitho, o nginya hĩndĩ ĩrĩa mũgathirĩrĩkĩra, mwehere bũrũri ũyũ mwega Jehova Ngai wanyu amũheete.Na atĩrĩrĩ, rĩu ũmũthĩ niĩ na niĩ nĩ gũthiĩ ngwĩthiĩra na njĩra ĩrĩa ĩgeragwo nĩ andũ othe a thĩ; na inyuĩ inyuothe nĩmũũĩ na ngoro cianyu, o na maroho manyu, atĩ mũtirĩ mwaaga ũndũ o na ũmwe wa maũndũ mothe mega marĩa Jehova Ngai wanyu aaririe ũhoro wamo mamũkoniĩ; maũndũ macio mothe nĩmaahingirio o wega, na hatirĩ ũndũ o na ũmwe wamo wanaaga kũhingio.Na nĩgũgakinya atĩrĩ, atĩ o ta ũguo maũndũ macio mothe mega maamũkinyĩire, o marĩa Jehova Ngai wanyu aamwĩrire ũhoro wamo-rĩ, ũguo noguo Jehova akamũrehithĩrie maũndũ mothe moru, o marĩa aaririe ũhoro wamo, o nginya hĩndĩ ĩrĩa akamũnina mwehere bũrũri ũyũ mwega Jehova Ngai wanyu amũheete.Hĩndĩ ĩrĩa mũkaagarara kĩrĩkanĩro kĩa Jehova Ngai wanyu, kĩrĩa aamwathire mũrũmagĩrĩre, mũthiĩ mũgatungatĩre ngai ingĩ, mũciinamĩrĩre-rĩ, hĩndĩ ĩo nĩguo Jehova agacinwo nĩ marakara nĩ ũndũ wanyu, na nĩmũgathira narua o gũthira biũ, mwehere bũrũri ũyũ mwega amũheete.Nake Joshua agĩcokanĩrĩria mĩhĩrĩga yothe ya Isiraeli o kũu Shekemu, agĩgĩĩta athuri a Isiraeli, o na anene ao, o na aciri ao, o na anyabara ao; nao magĩgĩthiĩ makĩrũgama hau mbere ya Ngai.Nake Joshua agĩkĩĩra andũ acio othe atĩrĩ, Jehova, Ngai wa Isiraeli, oiga ũũ: Tene-rĩ, maithe manyu, aa Tera, ithe wa Iburahimu na Nahoru, maatũire mũrĩmo ũrĩa ũngĩ wa rũũĩ rũa Farati; nao maatungatagĩra ngai ingĩ.Niĩ na niĩ ngĩruta ithe wanyu Iburahimu mũrĩmo ũcio wa rũũĩ rũu rũa Farati, ngĩmũcangia bũrũri wothe wa Kanaani, na ngĩingĩhia rũciaro rũake, nĩ ũndũ wa kũmũhe Isaaka.Nake Isaaka ngĩkĩmũhe Jakubu, na Esau; nake Esau ngĩmũhe kĩrĩma gĩa Seiru, egwatĩre gĩtuĩke gĩake; nao Jakubu hamwe na ciana ciake magĩtherera magĩkinya Misiri.Ngĩcoka ngĩrekia Musa na Haruni, ngĩhũra Misiri na mĩrimũ o ta ũrĩa maũndũ mothe maatariĩ marĩa ndekire thĩinĩ wao; na thutha wa ũguo inyuĩ na inyuĩ ngĩmũruta kuo.Ngikĩruta maithe manyu kũu Misiri, na inyuĩ mũgĩgĩkinya iria-inĩ, nao Amisiri makĩrũmĩrĩra maithe manyu na ihenya me na ngari cia ita, o na andũ mahaicĩte mbarathi, o nginya Iria Itune.Na hĩndĩ ĩrĩa maakaĩire Jehova, agĩgĩĩkĩra nduma gatagatĩ-inĩ kanyu na Amisiri, agĩtũma iria rĩu rĩmakorerere, akĩmathika narĩo; namo maitho manyu makĩĩonera ũrĩa ndekire kũu Misiri; na mũgĩgĩtũũra kũu werũ-inĩ matukũ maingĩ.Ngĩkĩmũtwara, ngĩmũkinyia bũrũri wa Aamori, o acio maatũire mũrĩmo ũrĩa ũngĩ wa Jorodani; nao magĩkĩhũrana na inyuĩ; na niĩ ngĩmarekereria ngĩmaneana moko-inĩ manyu, na inyuĩ mũgĩkĩĩgwatĩra bũrũri wao ũgĩtuĩka wanyu na ngĩkĩmanina biũ, nĩguo mamweherere.Ningĩ hĩndĩ o ĩo Balaki, mũrũ wa Ziporu, mũthamaki wa Moabi, akĩarahũka akĩhũrana na Isiraeli; na akĩrekania agĩĩta Balaamu, mũrũ wa Beori, oke amũrume inyuĩ;no rĩrĩ ndiigana kũigua Balaamu; na tondũ ũcio agĩkĩrĩrĩria kũmũrathima. Ũguo nĩguo ndakĩmũhonokirie ngĩmũruta moko-inĩ make.Na inyuĩ mũgĩkĩringa Jorodani, mũgĩkinya Jeriko; nao andũ a Jeriko makĩhũrana na inyuĩ, nao nĩo Aamori, na Aperizi, na Akanaani, na Ahiti, na Agirigashi, na Ahivi, na Ajebusi; na niĩ ngĩkĩmarekereria ngĩmaneana moko-inĩ manyu.Ngĩkĩrekia magi me mbora mbere yanyu, magĩkĩingata athamaki acio erĩ a Aamori, makĩmweherera; ti rũhiũ rũaku rũa njora, kana ũta waku, ciekire ũndũ ũcio.Ngĩkĩmũhe bũrũri mũtanogeire mũkĩũrutĩra wĩra, o na matũũra mũteakĩire, na nĩkuo mũtũire; o na ningĩ-rĩ, mũtũire mũrĩaga maciaro ma mĩgũnda ya mĩthabibu, o na ya mĩtamaiyũ ĩrĩa mũtaahandire.Tondũ ũcio rĩu wĩtigĩrei Jehova, mũmũtungatagĩre mũtarĩ na ũhinga, mũmũiguĩte na ma o ma; na mweherie ngai iria maithe manyu maatungatagĩra mũrĩmo ũcio wa rũũĩ rũa Farati, o na Misiri, mũtigane nacio mũtungatagĩre o Jehova.Na rĩu mũngĩkorũo nĩmũkuona arĩ ũũru gũtungatĩra Jehova, thurai ũmũthĩ ũrĩa mũrĩtungatagĩra; mũmenye kana nĩ ngai iria maithe manyu maatungatagĩra mũrĩmo ũcio wa rũũĩ rũa Farati, kana nĩ ngai cia Aamori, arĩa mũtũũranĩtie nao bũrũri wao; no rĩrĩ, ha ũhoro wakwa niĩ mwene, na nyũmba yakwa-rĩ, tũrĩtungatagĩra Jehova.Nao andũ acio magĩcokia makiuga atĩrĩ, Tũroaga gũkanatigana na Jehova atĩ nĩguo tũtungatĩre ngai ingĩ;nĩ gũkorũo Jehova Ngai witũ nĩwe watũrutire bũrũri wa Misiri ithuene, o na maithe maitũ, tuume nyũmba ya ũkombo, na akĩringa ciama icio nene tũgĩciĩonagĩra na maitho maitũ, na agĩtũmenyerera njĩra-inĩ ĩrĩa yothe twagerire, o na agĩtũmenyerera twĩ thĩinĩ wa andũ othe arĩa twatuĩkanĩirie kwao;na ningĩ Jehova akĩingata andũ acio othe mehere mbere iitũ, nao nĩ Aamori arĩa maatũire bũrũri ũyũ; tondũ ũcio o na ithuĩ tũrĩtungatagĩra Jehova, nĩ ũndũ nĩwe Ngai witũ.Nake Joshua agĩkĩĩra andũ acio atĩrĩ, Inyuĩ mũtingĩhota gĩtungatĩra Jehova, nĩ ũndũ nĩwe Ngai ũrĩa mũtheru, na nĩ Ngai wĩ ũiru; na ndagetĩkĩra kũmuohera mahĩtia manyu, o na kana mehia manyu.Mũngĩgĩtigana na Jehova, mũtungatĩre ngai cia kũngĩ-rĩ, nĩakagarũrũka amwĩke ũũru, na amũnine biũ, o na harĩa aanamwĩka maũndũ mega.Nao andũ acio magĩkĩĩra Joshua atĩrĩ, Aca, no tũrĩtungatagĩra Jehova.Ningĩ Joshua agĩkĩĩra andũ acio atĩrĩ, Inyuene nĩ inyuĩ aira a ũhoro ũcio mwoiga, atĩ mwathura Jehova mũmũtungatagĩre arĩ we. Nao magĩkiuga atĩrĩ, Ĩĩ, nĩ ithuĩ aira a ũhoro ũcio.Nake agĩkĩmera atĩrĩ, Tondũ ũcio no kĩeheriei ngai cia kũngĩ iria irĩ thĩinĩ wanyu, mwendithie ngoro cianyu harĩ Jehova, Ngai wa Isiraeli.Nao andũ acio magĩkĩĩra Joshua atĩrĩ, Jehova Ngai witũ nowe tũrĩtungatagĩra, na no uuge wake tũrĩiguaga.Joshua agĩkĩrĩkanĩra na andũ acio mũthenya o ro ũcio, akĩmahe irĩra cia watho wa kũrũmĩrĩrũo, o na mũtugo ũrĩa ũtuĩtwo, marĩ o kũu Shekemu.Nake Joshua akĩandĩka ciugo icio ibuku-inĩ rĩa watho wa Ngai; agĩcoka akĩoya ihiga inene, akĩrĩhanda hau gĩtina-inĩ kĩa mũgandi ũrĩa wakuhanĩrĩirie na handũ harĩa haamũre ha Jehova.Nake Joshua akĩĩra andũ acio othe ũũ: Atĩrĩrĩ, ihiga rĩrĩ nĩrĩo rĩgũtuĩka mũira witũ wa ũrĩa twoiga; nĩ gũkorũo nĩrĩaigua ciugo ciothe cia Jehova iria atwĩrĩte; na tondũ ũcio nĩrĩo rĩgũtuĩka mũira wanyu, nĩ getha mũtikanakaane Ngai wanyu.Nake Joshua agĩkĩĩra andũ methiĩre, o mũndũ ainũke kwao kũrĩa aagwatire gũgĩtuĩka igai rĩake.Na gũgĩkinya atĩrĩ, atĩ thutha wa maũndũ macio, Joshua wa Nuni, ndungata ya Jehova, agĩkua aninĩte mĩaka igana na ikũmi.Nao makĩmũthika gĩthaka-inĩ gĩake o kũu Timinathu-sera, bũrũri ũrĩa wĩ irĩma nyingĩ wa Efiraimu, mwena wa gathigathini wa kĩrĩma kĩa Gaashu.Nao Aisiraeli magĩtungatĩra Jehova matukũ mothe marĩa Joshua aarĩ muoyo, o na matukũ mothe ma athuri arĩa maatigirũo magĩtũũranga muoyo Joshua aarĩkia gũkua, o arĩa maamenyete wĩra wothe ũrĩa Jehova aarutĩte nĩ ũndũ wa Isiraeli.Na rĩri, mahĩndĩ ma Jusufu, marĩa ciana cia Isiraeli ciaambatĩtie ikamaruta Misiri, ikĩmathika o kũu Shekemu, gacigo-inĩ ga gĩthaka karĩa Jakubu aagũrĩte harĩ ariũ a Hamoru, ithe wa Shekemu, na mbia igana; nako gagĩtuĩka ga ciana cia Jusufu.O nake Eleazaru wa Haruni agĩkua, nao makĩmũthika kĩrĩma-inĩ kĩa Finehasi mũrũwe, o kĩrĩa aaheetwo kũu bũrũri ũcio wĩ irĩma nyingĩ wa Efiraimu.Na gũgĩkinya atĩrĩ, atĩ Joshua aarĩkia gũkua, ciana cia Isiraeli ikĩũria Jehova atĩrĩ, Rĩu-rĩ, nĩa megũtata ita magatũhũranĩre harĩ Akanaani?Nake Jehova agĩkiuga atĩrĩ, Andũ a Juda nĩo megũcitata, na atĩrĩrĩ, bũrũri ũcio nĩndĩũrekereirie ngaũneana moko-inĩ mao.Nao andũ a Juda magĩkĩĩra andũ a Simeoni mũrũ wa nyina wao atĩrĩ, Arahũkai mũũke gũkũ twagwatire igai mĩtĩ yacukwo, tũkũhũranĩre harĩ Akanaani, na thutha wa ũguo ithuĩ o na ithuĩ tũgacoka tũthiĩ na inyuĩ o ro ũguo tũkahũranĩre kũndũ kwanyu kũrĩa mwagwatire igai, mĩtĩ yacukwo. Magĩgĩthiĩ na andũ a Simeoni.Ajuda magĩkĩambata; nake Jehova akĩrekereria Akanaani, o na Aperizi, akĩmaneana moko-inĩ mao; magĩkĩũragĩra andũ ngiri ikũmi ao o kũu Bezeki.Nao magĩkĩonera Adoni-bezeki o kũu Bezeki; magĩkĩhũrana mbaara nake, magĩgĩtoria Akanaani na Aperizi.No Adoni-bezeki akĩũra, nao makĩmũrũmĩrĩra na ihenya, makĩmũnyita, makĩmũtinia ciara iria nene cia moko o na cia magũrũ.Nake Adoni-bezeki akiuga atĩrĩ, Nĩkwarĩ athamaki mĩrongo mũgwanja maatinĩtio ciara ciao iria nene cia moko o na cia magũrũ monganagia irio ruungu rũa metha yakwa magĩcirĩaga, na rĩrĩ, o ta ũrĩa niĩ ndekire acio angĩ-rĩ, ũguo noguo Ngai aanjĩka, andĩhie. Nao makĩmũtwara Jerusalemu, agĩkuĩra kuo.Nacio ciana cia Juda ikĩhũrana mbaara na Jerusalemu, ikĩrĩtunyana, ikĩrĩhũra na hiũ cia njora, igĩcoka ikĩrĩikia mwaki.Ningi thutha wa ũguo ciana cia Juda igiikũrũka ikahũrane mbaara na Akanaani arĩa maatũũraga bũrũri ũrĩa wĩ irĩma nyingĩ, o na mwena wa Gũthini, o na bũrũri ũrĩa wĩ gĩtuamba-inĩ.Ningĩ ciana icio cia Juda igĩgĩthiĩ kũhũrana mbaara na Akanaani arĩa maatũũraga Hebironi, (narĩo itũũra rĩu rĩa Hebironi tene rĩetagwo Kiriathu-ariba;) nao magĩkĩũraga Sheshai, na Ahimani, na Talimai.Ningĩ moima kũu, magĩthiĩ kũhũrana na andũ arĩa maatũũraga Debiri. (Narĩo itũũra rĩu rĩa Debiri tene rĩetagwo Kiriathu-seferi.)Nake Kalebu agĩkiuga atĩrĩ, Mũndũ ũrĩa ũrĩhũra Kiriathu-seferi, arĩtunyane-rĩ, nĩwe ngũhe mwarĩ wakwa Akisa atuĩke mũka.Nake Othinieli, mũrũ wa mũrũ wa ithe na Kalebu ũrĩa mũnyinyi wĩtagwo Kenazu, nĩwe warĩtunyanire; nake Kalebu agĩkĩmũhe Akisa mwarĩ atuĩke mũka.Na gũgĩkinya atĩrĩ, atĩ hĩndĩ ĩrĩa aathiire harĩ Othinieli, akĩmwĩkĩra ngoro ya kũhoya mũgũnda gwĩ ithe; nake Akisa agĩkiuma igũrũ rĩa ndigiri yake, akĩrũgama; nake Kalebu akĩmũũria atĩrĩ, Ũbatairio nĩ kĩ?Agĩkĩmwĩra atĩrĩ, Ngwenda ũndathime; na tondũ nĩũ’heete bũrũri wa mwena wa Gũthini-rĩ, ningĩ ndagũthaitha ũ’he ithima cia maĩ. Nake agĩkĩmũhe kũndũ gwĩ ithima cia maĩ rũgongo igũrũ, o na kĩanda-inĩ.Nacio ciana cia Mũkeni, mũthoniwe wa Musa, nĩciaambatĩte ikoima itũũra rĩa mĩkĩndũ, irĩ hamwe na ciana cia Juda, igakinya werũ wa Juda, ũrĩa ũrĩ mwena wa gũthini wa Aradi; nacio igĩgĩthiĩ gũtũũrania nacio kuo.Nacio ciana cia Juda igĩgĩthiĩ na ciana cia Simeoni, mũrũ wa nyina wacio, ikĩhũra Akanaani arĩa maatũũraga itũũra rĩa Zefathu, ikĩrĩnina biũ. Narĩo rĩĩtwa rĩa itũũra rĩu rĩgĩcoka gwĩtwo Horima.Ningĩ ciana cia Juda igĩtunyana Gaza, o nginya mũhaka-inĩ warĩo, na Ashikeloni, o nginya mũhaka-inĩ warĩo, na Ekironi, o nginya mũhaka-inĩ warĩo.Nake Jehova aakĩrĩ hamwe na ciana icio cia Juda; nake agĩkĩingata andũ arĩa maatũũraga bũrũri ũrĩa wĩ irĩma nyingĩ; no rĩrĩ, itiahotire kũingata arĩa maatũũraga ituamba-inĩ, nĩ gũkorũo maarĩ na ngari cia igera.Nacio igĩkĩhe Kalebu Hebironi, o ta ũrĩa Musa oigĩte; nake agĩkĩingata ariũ arĩa atatũ a Anaki, akĩmaruta kuo.Nacio ciana cia Benjamini itiigana kũingata Ajebusi arĩa maatũũrĩte Jerusalemu; no rĩri, Ajebusi maatũũranirie na ciana cia Benjamini o kũu Jerusalemu, o na ũmũthĩ.O nao andũ a nyũmba ya Jusufu makĩambata makahũrane na Beth-eli; nake Jehova aarĩ hamwe nao.Nao andũ a nyũmba ĩo ya Jusufu magĩkĩrekia andũ magathigane Beth-eli. (Narĩo itũũra rĩu tene rĩetagwo Luzu.)Nao athigani acio magĩkĩona mũndũ akiuma kũu itũũra-inĩ rĩu, makĩmwĩra atĩrĩ, Twagũthaitha ũtuonie harĩa itũũra rĩrĩ rĩtonyagĩrũo, na nĩtũgũgwĩka maũndũ mega.Nake agĩkĩmonia harĩa itũũra rĩu rĩatonyagĩrũo, nao magĩkĩrĩhũra na hiũ cia njora; no rĩrĩ, mũndũ ũcio nĩmaamũrekirie athiĩ hamwe na andũ othe a nyũmba yake.Nake mũndũ ũcio agĩthiĩ bũrũri wa Ahiti, agĩaka itũũra kuo, akĩrĩĩta Luzu; narĩo rĩtũire rĩĩtagwo ũguo o na ũmũthĩ.Nao andũ a Manase matiaingatire andũ arĩa maatũũraga Bethi-sheani hamwe na mĩciĩ yarĩo, o na kana arĩa maatũũraga Taanaka, hamwe na mĩciĩ yarĩo, kana arĩa maatũũraga Doru, hamwe na mĩciĩ yarĩo, kana arĩa maatũũraga Ibileamu, hamwe na mĩciĩ yarĩo, kana arĩa maatũũraga Megido, hamwe na mĩciĩ yarĩo; no rĩrĩ, Akanaani maagĩtũũrire bũrũri ũcio.Na gũgĩkinya atĩrĩ, atĩ hĩndĩ ĩrĩa Aisiraeli maagĩire na hinya makĩria, makaheaga Akanaani mawĩra ma kũruta o ta ũrĩa maamaathaga, na matiamaingatire o kũmaingata biũ.Nao andũ a Efiraimu matiigana kũingata Akanaani arĩa maatũire Gezeri; no rĩrĩ, Akanaani acio maatũũranirie nao o kũu Gezeri.Nao andũ a Zebuluni matiigana kũingata andũ arĩa maatũũraga Kitironi, kana arĩa maatũũraga Nahaloli; no rĩrĩ, Akanaani acio maatũũranirie nao, nao Azebuluni makamaheaga mawĩra ma kũruta o ta ũrĩa maamaathaga.Nao andũ a Asheri matiaingatire andũ arĩa maatũũraga Ako, kana arĩa maatũũraga Zidoni, o na kana arĩa maatũũraga Ahalabu, kana arĩa maatũũraga Akizibu, o na kana arĩa maatũũraga Heliba, kana arĩa maatũũraga Afiki, o na kana arĩa maatũũraga Rehobu;no andũ acio a Asheri maatũũrire o kũu thĩinĩ wa Akanaani, o acio maatũũraga bũrũri ũcio, nĩ ũndũ matiamaingatire.Nao andũ a Nafitali matiaingatire andũ arĩa maatũũraga Bethi-shemeshi, kana arĩa maatũũraga Bethi-anathu; no rĩrĩ, maatũũrire o kũu thĩinĩ wa Akanaani, o acio maatũũraga bũrũri ũcio; no rĩrĩ, andũ arĩa maatũũraga Bethi-shemeshi o na Bethi-anathu, nĩmaatuĩkire a kũmarutagĩra mawĩra o ta ũrĩa maamaathaga.Nao Aamori makĩhatĩrĩria ciana cia Dani igĩtũũrio o kũu bũrũri ũrĩa wĩ irĩma nyingĩ na hinya; nĩ gũkorũo nĩmaacigiririe ciikũrũke ituamba-inĩ.Ningĩ Aamori acio magĩtũũra kĩrĩma-inĩ kĩa Herezu, o na Aijaloni, o na Shaalibimu; no rĩrĩ, o na kũngĩtuĩka nĩ ũguo-rĩ, andũ acio a nyũmba ya Jusufu nĩmaamahootire, magĩgĩtuĩka a kũmarutagĩra mawĩra o ta ũrĩa maamaathaga.Naguo mũhaka wa Aamori warutĩtio o rĩambatĩrĩro-inĩ rĩa Akirabimu, ũgakinya o rũaro-inĩ rũa ihiga, o na na kũu mbere yaruo.Na rĩrĩ, mũraika wa Jehova agĩkĩambata agĩkinya Bokimu oimĩte Giligali. Akiuga atĩrĩ, Niĩ nĩ niĩ ndamwambatirie ngĩmũruta bũrũri wa Misiri, ngĩmũrehe gũkũ bũrũri ũrĩa nderĩire maithe manyu na mwĩhĩtwa atĩ nĩngamahe; o na ngiuga atĩ kĩrĩkanĩro kĩu giitũ na inyuĩ ndigagĩthũkia o na rĩ,na atĩ mũtikanarĩkanĩre na andũ aya matũũraga bũrũri ũyũ o na atĩa, no nimũkoinanga igongona ciao; no rĩrĩ, mũtiigana kũigua uuge wakwa; mwagĩĩkire ũguo nĩ ũndũ kĩ?Tondũ ũcio niĩ o na niĩ ngĩkiuga atĩrĩ, Ndikamaingata mamweherere; no megũtuĩka ta marĩ mĩigua ya kũmũtheca mĩena, o nacio ngai ciao ituĩke ta irĩ ũndũ wa kũmũhenereria mwagane.Na gũgĩkinya atĩrĩ, atĩ hĩndĩ ĩrĩa mũraika ũcio wa Jehova aaheire ciana cia Isiraeli ciothe ũhoro ũcio, andũ othe makĩanĩrĩra, makĩrĩra,narĩo rĩĩtwa rĩa handũ hau makĩrĩĩta Bokimu; nao magĩkĩrutĩra Jehova igongona o ro hau.Na rĩrĩ, Joshua aarĩkia kwĩra andũ mathiĩ-rĩ, ciana cia Isiraeli ciothe mũndũ o mũndũ agĩthiĩ kũndũ gwake kũrĩa aagaĩte.Nao andũ acio magĩtungatĩra Jehova matukũ mothe marĩa Joshua aarĩ muoyo, o na matukũ mothe ma athuri arĩa maatigirũo magĩtũũranga muoyo Joshua aarĩkia gũkua, o arĩa monete wĩra ũrĩa wothe mũnene Jehova aarutĩte nĩ ũndũ wa Isiraeli.Nake Joshua wa Nuni, ndungata ya Jehova, agĩkua aninĩte mĩaka igana na ikũmi.Nao makĩmũthika gĩthaka-inĩ gĩake o kũu Timinathu-heresi bũrũri ũrĩa wĩ irĩma nyingĩ wa Efiraimu, mwena wa gathigathini wa kĩrĩma kĩa Gaashu.Thutha wa ũguo andũ othe a rũciaro rũu o nao magĩturanĩrũo na andũ ao arĩa maanakua; gũgĩgĩcoka gũkĩgĩa rũciaro rũngĩ thutha wao, rũrĩa rũtaamenyete Jehova, kana rũkamenya wĩra ũrĩa aarutĩte nĩ ũndũ wa Isiraeli.Nacio ciana cia Isiraeli igĩgĩĩka maũndũ marĩa monagwo marĩ moru nĩ Jehova, igĩgĩtungatĩra Mabaali;nacio igĩgĩtigana na Jehova, Ngai wa maithe ma cio, ũrĩa wacirutire bũrũri wa Misiri, ikĩrũmĩrĩra ngai ingĩ, nacio nĩ ngai imwe cia andũ arĩa maacirigicĩirie, igakĩĩgũithagia thĩ iciinamĩrĩre, igĩgĩthirĩkia Jehova nĩguo arakare.Igĩgĩtigana na Jehova, igĩtungatĩra Baali na Maashitarothu.Nake Jehova agĩcinwo nĩ marakara nĩ ũndũ wa Aisiraeli, agĩkĩmarekereria akĩmaneana moko-inĩ ma atahani nĩ getha mamatahe indo ciao, na akĩmenderia thũ ciao iria ciamarigicĩirie, o nginya makĩremwo nĩ gũcoka gwĩtiiria thũ ciao ciothe o na hanini.Na rĩrĩ, kũndũ kũrĩa guothe maathiaga-rĩ, guoko kwa Jehova gũkamokagĩrĩra kũmeke ũũru, o ta ũrĩa oigĩte, akamera na mwĩhĩtwa atĩ noguo ageka, nao magĩkĩnyarirĩka mũno.Hĩndĩ ĩo Jehova agĩkĩmaarahũrĩra atiirĩrĩri-bũrũri a kũmahonokia, makĩmaruta moko-inĩ ma arĩa maamatahaga indo ciao.No rĩrĩ, o na gwatuĩka nĩ ũguo-rĩ, matiigana kũigua atiirĩrĩri-bũrũri acio ao, nĩ ũndũ nĩmeriragĩria kũrũmĩrĩra ngai ingĩ, na makegũithagia thĩ, maciinamĩrĩre; magĩkĩgarũrũka o narua, magĩtiga gũthiĩ na mĩthiĩre ĩrĩa maithe mao maathiaga nayo ya kũigua maathani ma Jehova; acio matiigana gwĩka ũguo.Na rĩrĩ, hĩndĩ ĩrĩa Jehova aamaarahũrĩra atiirĩrĩri-bũrũri-rĩ, agaikara hamwe na mũtiirĩrĩri-bũrũri, nake agakĩmahonokia akamaruta moko-inĩ ma thũ ciao matukũ mothe marĩa mũtiirĩrĩri ũcio wa bũrũri egũkorũo ho; nĩ gũkorũo Jehova nĩaamacakayagĩra nĩ ũndũ wa mũcayo wao ũkoniĩ arĩa maamahinyagĩrĩria na makamanyarira.No nĩgwakinyaga atĩrĩ, atĩ hĩndĩ ĩrĩa mũtiirĩrĩri-bũrũri ũrĩa wamatongoragia aakua, magacoka na thutha, magakĩrĩrĩria gwĩka maũndũ mathũku gũkĩra maithe mao ũhoro-inĩ wa kũrũmĩrĩra ngai ingĩ, magĩcitungatĩra o na magĩciinamĩrĩra; na makaaga gũtiga gwĩka maũndũ marĩa mekaga, kana gũtiga njĩra ya mwĩĩro wao.Nake Jehova agĩgĩcinwo nĩ marakara nĩ ũndũ wa Isiraeli, agĩkiuga atĩrĩ, Tondũ rũciaro rũrũ nĩrũaagarara kĩrĩkanĩro gĩakwa kĩrĩa ndarĩkanĩire na maithe maruo ngĩmaatha, na rũaaga kũigua uuge wakwa-rĩ,niĩ o na niĩ gwata rĩu ndicoka kũingata rũrĩrĩ o na rũmwe rũa ndũrĩrĩ iria Joshua aatigire kuo hĩndĩ ĩrĩa aakuire rũrũeherere;nĩ getha ’hote kũgeria Aisiraeli na ũndũ wacio ’menye kana nĩmarĩikaraga njĩra-inĩ ya Jehova, na mathiagĩre o yo, o ta ũrĩa maithe mao mekaga, kana aca.Tondũ ũcio Jehova agĩgĩtiga ndũrĩrĩ icio na ndaciingate na ihenya; o na ndaigana gũcirekereria acineane moko-inĩ ma Joshua.Na rĩrĩ, ici nĩcio ndũrĩrĩ iria Jehova aatigire kuo, nĩguo ageragie Aisiraeli nacio, o acio mataamenyete ũhoro wothe wa mbaara iria cia Kanaani,naguo ũndũ ũcio wekirũo ũguo, mũno, nĩ ũndũ wa njiaro icio cia Isiraeli kĩũmbe, iria ciakorirũo itoĩ o na hanini ũhoro wa kũrũa mbaara, nĩ getha irutwo ũhoro waguo;nacio ndũrĩrĩ icio nĩcio ici, nĩ aathani arĩa atano a Afilisiti, o na Akanaani othe, o na Azidoni, o na Ahivi arĩa maatũũraga kĩrĩma kĩa Lebanoni, kuuma kĩrĩma kĩa Baali-herimoni o nginya itonyero-inĩ rĩa Hamathu.Nao acio maatigĩtwo nĩ ũndũ wa kũgeria Isiraeli, nĩ getha kũmenyũo kana nĩmarĩiguaga maathani ma Jehova, marĩa aathire maithe mao na kanua ka Musa.Nacio ciana cia Isiraeli igĩgĩtũũrania na Akanaani, na Ahiti, na Aamori, na Aperizi, na Ahivi, o na Ajebusi;nacio igĩgĩtwara airĩtu ao, matuĩke aka a cio, o nao airĩtu a cio cio nyene ikĩmanengera ariũ a andũ acio, nacio ciana cia Isiraeli igĩgĩtungatĩra ngai ciao.Ciana cia Isiraeli igĩgĩĩka maũndũ marĩa monagwo me moru nĩ Jehova, ikĩriganĩrũo nĩ Jehora Ngai wacio, igĩtungatĩra Mabaali na Maasherothu.Na tondũ ũcio Jehova agĩgĩcinwo nĩ marakara nĩ ũndũ wa Aisiraeli, nake akĩmendia moko-inĩ ma Kushani-rishathaimu, mũthamaki wa Mesopotamia; nacio ciana icio cia Isiraeli igĩgĩtungatĩra Kushani-rishathaimu mĩaka ĩnana.Na rĩrĩ, hĩndĩ ĩrĩa ciana cia Isiraeli ciakaĩire Jehova, Jehova agĩciarahũrĩra mũhonokia ũrĩa wacihonokirie; nake nĩ Othinieli, mũrũ wa mũrũ wa ithe na Kalebu ũrĩa mũnyinyi wetagwo Kenazu.Naguo roho wa Jehova ũgĩkĩmũkora ũkĩgĩa nake, agĩtiirĩrĩra Isiraeli; agĩgĩthiĩ ita, nake Jehova akĩrekereria Kushani-rishathaimu, mũthamaki wa Mesopotamia, akĩmũneana moko-inĩ make; nake agĩkĩhoota Kushani-rishathaimu.Naguo bũrũri ũcio ũgĩkĩhorera ihinda rĩa mĩaka mĩrongo ĩna. Nake Othinieli, mũrũ wa Kenazu, agĩgĩkua.Ningĩ ciana cia Isiraeli igĩĩka maũndũ marĩa monagwo marĩ moru nĩ Jehova; nake Jehova agĩĩkĩra Egiloni mũthamaki wa Moabi hinya, okĩrĩre ciana cia Isiraeli, nĩ ũndũ nĩciekĩte maũndũ marĩa monagwo marĩ moru nĩ Jehova.Nake agĩkĩũnganithia ciana cia Amoni na cia Aanaleki ithiĩ harĩ we, igĩgĩthiĩ ikĩhũra Isiraeli, igĩtunyana itũũra rĩa mĩkĩndũ.Nacio ciana cia Isiraeli igĩgĩtungatĩra Egiloni, mũthamaki wa Moabi, mĩaka ikũmi na ĩnana.No hĩndĩ ĩrĩa ciana cia Isiraeli ciakaĩire Jehova, agĩciarahũrĩra mũhonokia, nake nĩ Ehudu mũrũ wa Gera, Mũbenjamini, mũndũ warĩ wa kĩmotho; nacio ciana cia Isiraeli igĩtwarithĩria Egiloni mũthamaki wa Moabi igoti na Ehudu ũcio.Ningĩ Ehudu ũcio agĩkorũo nĩeturithĩirie rũhiũ rũa njora rũũgĩ mbarĩ cierĩ, na rũarĩ rũa mũkono ũmwe kũraiha; nake akĩrũĩyoha njohero mwena wa ũrĩo, nguo-inĩ thĩinĩ.Nake agĩgĩtwarĩra Egiloni mũthamaki ũcio wa Moabi igoti rĩu; nake Egiloni ũcio aarĩ mũndũ mũnoru mũno.Na rĩrĩ, aarĩkia kũmũtwarĩra igoti rĩu-rĩ, akĩĩra andũ arĩa maarĩkuuĩte methiĩre.No rĩrĩ, we mwene akĩhũndũka oimĩte mĩhianano-inĩ ĩrĩa yarĩ hakuhĩ na Giligali, akiuga ũũ: Atĩrĩrĩ, mũthamaki ũyũ, ndĩ na ũhoro wa ndundu ngwenda gũkwĩra. Nake mũthamaki akiuga atĩrĩ, Ta kĩambe ũkire. Nao andũ othe arĩa maarũgamĩte hakuhĩ nake magĩkiuma hau aarĩ, makĩmweherera.Nake Ehudu agĩthiĩ harĩ we; nake agĩkorũo aikarĩte thĩ arĩ o wiki nyũmba ya igũrũ ĩrĩa aaikaraga hĩndĩ ya riũa. Nake Ehudu akiuga ũũ: Atĩrĩrĩ, ndĩ na ũhoro ngũkũhe uumĩte kwĩ Ngai. Nake Egiloni agĩgĩũkĩra gĩtĩ-inĩ kĩrĩa aaikarĩire.Hĩndĩ ĩo Ehudu agĩgĩtambũrũkia guoko kwa ũmotho, agĩcomora rũhiũ rũu njohero mwena wa ũrĩo, akĩrũikia akĩmũtheca nda;naruo rũhiũ rũu ruothe rũkĩmũtonya nda, hamwe na mũtĩ waruo; naruo rũambũ rũkĩnyitana, nĩ ũndũ ndaacomorire rũhiũ arũrute nda yake; naruo rũgĩkiumĩrana na mbarĩ ĩrĩa ĩngĩ.Nake Ehudu agĩkiuma agĩkinya gĩthaku-inĩ, agĩcokia mĩrango ya nyũmba ĩo Egiloni aarĩ, akĩmũhingĩra.Na rĩrĩ, aarĩkia kuuma nja, ndungata cia Egiloni igĩcoka kuo, igĩgĩkora mĩrango ya nyũmba ĩo irĩ mĩhinge; igĩkiuga atĩrĩ, Ti-itherũ hihi nĩ gwĩteithia areteithia e kanyũmba-inĩ gake ka hĩndĩ ya riũa.Nacio igĩgĩikara cietereire o nginya ĩkĩya kũmaka; nake agĩkĩaga kũhingũra mĩrango ya nyũmba ĩo; tondũ ũcio igĩkĩoya kĩhingũri ikĩmĩhingũra; na atĩrĩrĩ, igĩkĩona mwathi wacio agũĩte thĩ arĩ mũkuũ.Nake Ehudu agĩkorũo eyũrĩire hĩndĩ ĩo ciaikarĩte cietereire, akĩhĩtũka handũ hau haarĩ mĩhianano agĩkinya mbarĩ ĩrĩa ĩngĩ yaho, agĩkĩũrĩra Seira.Na gũgĩkinya atĩrĩ, atĩ aakinya kuo-rĩ, agĩkĩhuhĩra coro o kũu bũrũri ũcio wĩ irĩma nyingĩ wa Efiraimu, nacio ciana cia Isiraeli igĩgĩikũrũkania nake ciumĩte bũrũri ũcio wĩ irĩma nyingĩ, igĩtongorio nĩwe.Nake agĩciĩra atĩrĩ, Nũmĩrĩrai; nĩ gũkorũo Jehova nĩarekereirie thũ cianyu cia Amoabi, agacineana moko-inĩ manyu. Nacio igĩgĩikũrũka ikĩmũrũmĩrĩra, igĩthiĩ ikĩnyita mariũko ma Jorodani marĩa maaringĩrĩire bũrũri wa Amoabi, nacio itiigana kũreka mũndũ o na ũmwe aringe rũũĩ.Hĩndĩ ĩo igĩkĩũraga arũme ta ngiri ikũmi a Amoabi, nao othe maarĩ andũ me hinya, na maarĩ njamba; na gũtirĩ mũndũ o na ũmwe wahonokire.Ũguo nĩguo Amoabi maakĩhootirũo nĩ Aisiraeli mũthenya ũcio. Naguo bũrũri ũkĩgĩa thayũ ũkĩhorera ihinda rĩa mĩaka mĩrongo inana.Ningĩ thutha wake hakĩgĩa mũndũ ũngĩ wetagwo Shamigari wa Anathu, ũrĩa woragire Afilisiti andũ magana matandatũ na mũcengi ũrĩa ũtindĩkaga ndegwa; o nake mũndũ ũcio nĩaahonokirie Isiraeli.Ningĩ ciana cia Isiraeli igĩcoka gwĩka maũndũ marĩa monagwo marĩ moru nĩ Jehova, Ehudu aarĩkia gũkua.Nake Jehova agĩciendia harĩ Jabini, mũthamaki wa Kanaani, ũrĩa wathamakaga Hazoru; nake mũnene wa mbũtũ yake ya ita etagwo Sisera, na aatũũraga Haroshethu-kwa-Ndũrĩrĩ.Nacio ciana cia Isiraeli igĩkaĩra Jehova; nĩ ũndũ Jabini aarĩ na ngari cia ita cia igera magana kenda; nake nĩaahinyĩrĩirie ciana cia Isiraeli mũno mĩaka mĩrongo ĩĩrĩ.Na rĩrĩ, Debora ũrĩa warĩ mũnabii mũndũ-wa-nja, mũka wa Lapidothu, nĩwe watiiragĩrĩra Isiraeli matukũ macio.Nake aaikaraga gĩtina-inĩ kĩa mũkĩndũ wa Debora ũrĩa warĩ gatagatĩ ka Rama na Beth-eli, o kũu bũrũri ũcio wĩ irĩma nyingĩ wa Efiraimu; nacio ciana cia Isiraeli igathiaga harĩ we gũtuithanio cira.Nake agĩkĩrekania agĩĩta Baraka wa Abinoamu, oime Kedeshi-Nafitali, akĩmwĩra atĩrĩ, Githĩ Jehova, Ngai wa Isiraeli, ndaathanĩte agakwĩra ũũ: Atĩrĩrĩ, thiĩ ũrorete kĩrĩma gĩa Taboru, na woe andũ ngiri ikũmi a ciana cia Nafitali na cia Zebuluni mũthiĩ nao?Niĩ na niĩ nĩngũgucĩrĩria Sisera, mũnene wa athigari a Jabini, oke harĩ we o hau rũũĩ-inĩ rũa Kishoni e hamwe na ngari ciake cia ita o na kĩrĩndĩ kĩa andũ ake; na nĩngũmũrekereria ndĩmũneane moko-inĩ maku.Nake Baraka agĩkĩĩra Debora atĩrĩ, Wee wakorũo nĩũgũtwarana na niĩ-rĩ, o na niĩ nĩngũthii; no rĩrĩ, ũngĩkorũo ndũtwarana na niĩ, o na niĩ ndithiĩ.Nake agĩgĩcokia atĩrĩ, Ndirĩ hingo itegũtwarana nawe; no rĩrĩ, menya atĩ rũgendo rũu ũgũthiĩ, tiwe ũkũgĩa na gĩtĩo nĩ ũndũ waruo; nĩ gũkorũo Jehova nĩ kũrekereria ekũrekereria Sisera amũneane moko-inĩ ma mũndũ-wa-nja. Nake Debora agĩgĩũkĩra, magĩthiĩ na Baraka Kedeshi.Baraka agĩgĩĩta andũ a Zebuluni na a Nafitali mongane o kũu Kedeshi; na rĩrĩ, hagĩkĩambatania nake andũ ngiri ikũmi, magĩthiĩ nake mamũrũmĩrĩire; o nake Debora makĩambatania nake.Na rĩrĩ, Heberi ũrĩa Mũkeni nĩeyamũrĩte agatigana na Akeni arĩa angĩ, nao nĩo ciana cia Hobabu, mũthoniwe wa Musa, nake aambĩte hema yake o kũu mũgandi-inĩ wa Zaananimu, hakuhĩ na Kedeshi.Nao andũ makĩhe Sisera ũhoro makĩmwĩra atĩ Baraka wa Abinoamu nĩ mwambatu agakinya kĩrĩma-inĩ gĩa Taboru.Nake Sisera agĩkĩũnganithia ngari ciake ciothe cia ita, o ngari icio magana kenda cia igera, o na andũ othe arĩa maarĩ hamwe nake, moime Haroshethu-kwa-Ndũrĩrĩ, makinye rũũĩ-inĩ rũa Kishoni.Nake Debora agĩkĩĩra Baraka atĩrĩ, Ũkĩra, nĩ ũndũ ũmũthĩ nĩguo mũthenya ũrĩa Jehova arekereirie Sisera akamũneana moko-inĩ maku. Githĩ Jehova ndoimagarĩte agũtongorie? Tondũ ũcio Baraka agĩgĩikũrũka oimĩte kĩrĩma gĩa Taboru, arũmĩrĩirũo nĩ andũ acio ngiri ikũmi.Nake Jehova akĩnyaririthia Sisera na ngari ciake ciothe cia ita, o na mbũtũ yake yothe ya ita, amĩhũrithie na hiũ cia njora harĩ Baraka; nake Sisera agĩkiuma ngari-inĩ yake akĩũra na magũrũ.No rĩrĩ, Baraka akĩrũmĩrĩra ngari ciake cia ita na ihenya, o na mbũtũ yake ya ita, akĩmĩkinyia Haroshethu-kwa-Ndũrĩrĩ; nayo mbũtũ ĩo yothe ya Sisera ĩkĩũragwo, ĩkĩninwo biũ na hiũ cia njora, na gũtirĩ mũndũ o na ũmwe watigarire.No rĩrĩ, Sisera akĩĩyũrĩra na magũrũ, agĩkinya hema-inĩ ya Jaeli, mũka wa Heberi ũcio Mũkeni; nĩ gũkorũo Jabini mũthamaki wa Hazoru, nĩmaarĩte ũhoro wa thayũ na nyũmba ya Heberi ũcio Mũkeni.Nake Jaeli akiumagara agatũnge Sisera, agĩkĩmwĩra atĩrĩ, Kerũra ũtonye hema-inĩ yakwa, wee mwathi wakwa; kerũra ũtonye kuo, na ndũgetigĩre. Nake agĩgĩkerũra agĩtonya harĩ we kũu hema thĩinĩ, nake agĩkĩmũhumbĩra na mũrengeti.Ningĩ akĩmwĩra atĩrĩ, Ta ’he tũĩ ’nyue, amu ndĩ mũnyotu. Agĩgĩkunũra mbũthũ ya iria, akĩmũhe anyue, agĩcoka akĩmũhumbĩra.Ningĩ Sisera agĩkĩmwĩra atĩrĩ, Rũgama mũromo-inĩ wa hema ĩno, na gũgatuĩka atĩrĩ, atĩ mũndũ o na ũrĩkũ angĩũka harĩ wee, akũhoe ũhoro, akũũrie atĩrĩ, Nĩkũrĩ mũndũ gũkũ, ũmũcokerie ũmwĩre atĩrĩ, Aca, gũtirĩ.Hĩndĩ ĩo Jaeli, mũka ũcio wa Heberi, agĩkĩoya higĩ ya hema, agĩcoka akĩoya nyondo na guoko, agĩthiĩ kahora mũno harĩ we, akĩmũgũthĩra higĩ ĩo thikĩrĩrio, nayo ĩgĩtonyerera igĩtheca thĩ; nĩ gũkorũo nĩaakomete toro mũnene mũno, nake agĩgĩtuĩkana, agĩkua.Na atĩrĩrĩ, hĩndĩ ĩrĩa Baraka aarũmĩrĩire Sisera na ihenya, Jaeli akiumagara akamũtũnge, agĩkĩmwĩra atĩrĩ, Ta ũka, na nĩngũkuonia mũndũ ũrĩa ũgũcaria. Agĩgĩthiĩ harĩ we, na atĩrĩrĩ, Sisera agĩkorũo akomete thĩ arĩ mũkuũ, nayo higĩ ĩo igĩkorũo ĩrĩ thikĩrĩrio-inĩ yake.Ũguo nĩguo Ngai aakĩhootithirie Jabini, mũthamaki wa Kanaani, akĩmwehereria ciana cia Isiraeli.Nacio ciana cia Isiraeli igĩkĩrĩrĩria gũtoria Jabini, mũthamaki wa Kanaani, o nginya hĩndĩ ĩrĩa ciakĩmũninire o kũmũnina biũ.Na rĩrĩ, mũthenya o ro ũcio Debora na Baraka wa Abinoamu makĩina rũĩmbo rũrũ:Atĩrĩrĩ, gathai Jehova,Nĩ ũndũ thĩinĩ wa Aisiraeli, atongoria ao nĩmaaitĩkire gũtongoria andũ,O na andũ o ene magĩitĩka gwĩtwara na kwĩendera na ngoro ciao.Atĩrĩrĩ, inyuĩ athamaki aya, ta thikĩrĩriai, o na inyuĩ anene aya-rĩ, ta tegai gũtũ;Niĩ-rĩ, nĩ kũina ngũinĩra Jehova,Ngũina, ngathe Jehova, ũcio Ngai wa Isiraeli.Wee Jehova, hĩndĩ ĩrĩa woimagarire ũkiuma Seiru,O na hĩndĩ ĩrĩa wathecire njĩra ũkiuma werũ wa Edomu-rĩ,Thĩ nĩ gũthingitha yathingithire, o narĩo igũrũ rĩkiura,Ti-itherũ, matu o namo nĩ gũita maaitire maĩ thĩ.Irĩma nacio ikĩinaina nĩ kuona Jehova;Ti-itherũ, kĩrĩma gĩa Sinai nĩkĩainainire nĩ kuona Jehova, Ngai wa Isiraeli.Atĩrĩrĩ, ihinda rĩa Shamigari wa Anathu,O na ihinda rĩa Jaeli-rĩ, njĩra cia gĩtwari nĩciaagĩte andũ a gũcigera,Nao agendi makageraga tũcĩra twa mĩkĩra.Tũtũũra tũkĩaga andũ o kũu Isiraeli, tũkĩaga andũ biũ,O nginya hĩndĩ ĩrĩa niĩ, Debora, ndaarahũkire,Ngĩkĩarahũka, ngĩtuĩka nyina wa Isiraeli.Andũ nĩ gũthura methurĩire ngai cia mũũkano,Nayo ita ĩgĩkĩmaikarĩrĩra o ihingo-inĩ.Atĩrĩrĩ, thĩinĩ wa andũ ngiri mĩrongo ĩna a Isiraeli-rĩ,Anga nĩkwarĩ ngo o na ĩmwe, kana itimũ, cionekaga kũrĩ o?Niĩ njikaraga ndĩĩte aathani a Isiraeli,O acio metwarire thĩinĩ wa andũ monganĩte, na ũndũ wa kwĩendera na ngoro ciao. Kĩgathei Jehova.Atĩrĩrĩ, inyuĩ mũhaicĩte ndigiri njerũ, hunjanĩriai ũhoro wa maũndũ macio,O inyuĩ mũikarĩire mĩgeka ĩrĩ riri,O na inyuĩ mũrathiĩ na njĩra.Na rĩrĩ, kũu kũraya na inegene rĩa arĩa maikagia mĩguĩ, o kũu gũtahagwo maĩ-rĩ,Nĩkuo andũ makaheanĩra ũhoro wa ciĩko cia Jehova,Ciĩko ciake cia kĩhooto iria ekaga Isiraeli agĩathana kuo.Hĩndĩ ĩo andũ a Jehova magĩgĩikũrũka ihingo-inĩ.Atĩrĩrĩ, wee Debora, ũkĩra, ĩ ndũgiũkire!Ũkĩra, ũkĩra wanĩrĩre rũĩmbo,O nawe Baraka wa Abinoamu-rĩ, kĩarahũke ũgetahĩre itaha rĩaku.Gũgĩgĩikũrũka matigari ma anene, o na ma andũ arĩa angĩ;O nake Jehova agĩgĩikũrũka ahũrane na andũ njamba.Na rĩrĩ, arĩa mehandĩte kwa Amaleki magĩgĩikũrũka moimĩte Efiraimu,Magĩkuuma thutha, wee Benjamini, mwĩ hamwe na andũ aku.Ningĩ aathani magĩikũrũka moimĩte kwa Makiru,O nakuo gwa Zebuluni gũgĩkiuma arĩa manyitaga thanju cia anene a ita.O nao anene a Isakaru magĩkorũo me hamwe na Debora,Na rĩrĩ, o ta ũrĩa ũhoro wa Isakaru watariĩ-rĩ, ũguo noguo wa Baraka watariĩ;Magĩgĩikũrũka kĩanda na ihenya mamũrũmĩte nyarĩrĩ;Kũu tũrũũĩ-inĩ twa Reubeni-rĩ,Gũgĩkĩgĩa cira mũnene ngoro-inĩ cia andũ.Wee-rĩ, nĩ kĩ gĩtũmire ũtinde ũikarĩte ciugũ-inĩ cia mbũri,Ũgĩthikĩrĩria mĩrũri ĩrĩa yugagĩrũo ndũru cia ũhiũ?Ĩĩ ti-itherũ, o kũu tũrũũĩ-inĩ twa ReubeniNĩkũgĩire ituĩria inene ngoro-inĩ cia andũ.Gileadi aikarire o ro kũu mũrĩmo ũcio ũngĩ wa Jorodani;O nake Dani-rĩ, nĩ kĩ gĩtũmire atinde o marikabu-inĩ?Nake Asheri aikarire o ro ũguo hũgũrũrũ-inĩ cia iria,Agaikara o tũcongoco-inĩ twake twa maĩ.Azebuluni nĩo andũ arĩa metwarĩrĩire ũgwati-inĩ wa gĩkuũ,O nake Nafitali agĩĩtwara kũrĩa gũtũũgĩru werũ-inĩ.Nao athamaki magĩgĩũka kũhũrana,Athamaki a Kanaani nĩo maahũranire mbaaraO kũu Taanaka, gũkuhĩ na maĩ ma Megido,No rĩrĩ, matiigana kuona uumithio wa betha o na ũrĩkũ.O kũu igũrũ-rĩ, kwarĩ mbaara yahũranagwo nao,Tondũ njata, ng’endo-inĩ ciacio, nĩciahũranire mbaara na Sisera,Naruo rũũĩ rũa Kishoni rũkĩmatwara na kĩguũ,O rũũĩ rũu rũa tene rũĩtagwo Kishoni.Atĩrĩrĩ, wee ngoro yakwa, wĩtware na hinya!Hĩndĩ ĩo mahũngũ ma mbarathi makĩrumĩa thĩNĩ ũndũ wa ũrĩa kwarũgarũgirũo o kũrũgarũgwo nĩ mbarathi ciao irĩ hinya.Atĩrĩrĩ, itũũra rĩa Merozu rĩrogwatwo nĩ kĩrumi; ũguo nĩguo mũraika wa Jehova oiga;O nao arĩa marĩtũũraga-rĩ, marogwatwo nĩ kĩrumi kĩrĩa kĩũru,Nĩ gũkorũo matinoka gũteithia Jehova,O gũteithia Jehova akĩhũrana na andũ arĩa marĩ hinya.Gũkena-rĩ, nĩ Jaeli, agakĩra andũ-a-nja arĩa angĩ othe,O we mũtumia ũcio wa Heberi ũrĩa Mũkeni;Ti-itherũ, nĩagakena gũkĩra andũ-a-nja arĩa angĩ arĩa matũũraga hema-inĩ.Sisera nĩ maĩ aamũhoire, nake akĩmũhe iria;Agĩkĩmũrehere ngorono na mbakũri ĩrĩ riri mũno.Agĩcoka agĩtambũrũkia guoko, akĩnyita higĩ,Agĩkĩnyita nyondo ya bundi na guoko kwa ũrĩo,Akĩgũthĩra Sisera na nyondo ĩo, akĩmũgũthĩra mũtwe ĩkiumĩrana;Ĩĩ, ti-itherũ nĩaamũgũthire akĩmũtheca thikĩrĩrio, ĩkiumĩrana.Nake agĩkĩinamĩrĩra o hau magũrũ-inĩ make, akĩgũa thĩ, agĩkoma o ho,Ti-itherũ, nĩ kũinamĩrĩra aainamĩrĩire o kũu magũrũ-inĩ make, akĩgũa thĩ;O ro hau aainamĩrĩire-rĩ, noho aagũire thĩ e mũkuũ biũ.Nyina wa Sisera agĩgĩcũthĩrĩria na ndirica,Akĩanĩrĩra arĩ gatirica-inĩ kau akiuga atĩrĩ,Hĩ, nĩ kĩ hihi gĩtũmĩte ngari yake ya ita ĩikare ũguo ĩtokĩte?Magũrũ ma ngari ciake-rĩ, nĩ kĩ hihi gĩtũmĩte matinde hĩndĩ ndaya ũguo?Nao atumia ogĩ arĩa maarĩ hamwe nake makĩmũcokeria atĩrĩ,O nake, we mwene agĩgĩĩcokeria na ngoro yake atĩrĩ,Anga ti kuona monete indo cia gũtahwo, na nĩ kũgayana maracigayana?Hihi, mũndũ o mũndũ wao nĩonete mũirĩtu ũmwe, kana erĩ;Sisera, we mwene-rĩ, hihi ndakĩgwatĩte itaha rĩa nguo cia rangi wa mĩthemba mĩingĩ?O itaha rĩa nguo cia rangi wa mĩthemba mĩingĩ itirihĩtwo wega,Nacio nguo icio cia rangi wa mĩthemba mĩingĩ itirihĩtwo mbarĩ cierĩ-rĩ, anga itirutĩtwo ngingo cia arĩa matahĩtwo maciĩhumbĩte?Thũ ciaku ciothe irokua o ta ũguo, Jehova!No rĩrĩ, andũ arĩa mamwendete-rĩ, maroikara o ta riũa hĩndĩ ĩrĩa rĩkwara na hinya warĩo wothe.Naguo bũrũri ũcio ũgĩkĩgĩa na thayũ ũkĩhorera ihinda rĩa mĩaka mĩrongo ĩna.Ningĩ ciana cia Isiraeli igĩgĩĩka maũndũ marĩa monagwo me moru nĩ Jehova, nake Jehova agĩcirekereria agĩcineana moko-inĩ ma Amidiani mĩaka mũgwanja.Nao Amidiani makĩhoota Aisiraeli o kũmahoota, nacio ciana cia Isiraeli igĩkĩĩenjera marima irĩma-inĩ, o na igĩĩthondekera ngurunga, o na mĩciĩ ĩrĩ na ihingo nũmu, nĩ ũndũ wa andũ acio a Midiani.Na gũgĩkinya atĩrĩ, atĩ hĩndĩ ĩrĩa Aisiraeli maakorirũo mahandĩte irio, Amidiani magĩgĩthiĩ bũrũri wao me hamwe na Aameleki, o na ciana cia mwena wa irathĩro, magĩkĩambata makahũrane nao;nao magĩkĩamba hema ciao mamang’etheire, magĩgĩthũkia irio iria ciarĩ mĩgũnda, kũndũ guothe o nginya Gaza, nakuo kũu bũrũri wa Isiraeli matiigana gũtigia kĩndũ o na kĩmwe kĩngĩtũũria mũndũ, o na arĩ mbũri, kana ndegwa, o na kana ndigiri.Nĩ gũkorũo maambatire kuo na ũhiũ wao, o na hema ciao, magĩgĩtonya bũrũri ũcio matariĩ o ta ngigĩ nĩ kũingĩha; andũ acio o ene, o na ngamĩra ciao, matiatarĩkaga; nao maatonyire bũrũri ũcio nĩ getha makawanange biũ.Aisiraeli magĩkĩhinyario mũno nĩ Amidiani acio, nacio ciana cia Isiraeli igĩgĩkaĩra Jehova.Na gũgĩkinya atĩrĩ, atĩ hĩndĩ ĩrĩa ciana cia Isiraeli ciakaĩire Jehova nĩ ũndũ wa Amidiani-rĩ,Jehova agĩkĩrekia mũnabii harĩ ciana icio cia Isiraeli, agĩciĩra atĩrĩ, Jehova, Ngai wa Isiraeli, oiga ũũ: Nĩ niĩ ndamũrutire bũrũri wa Misiri, o na ngĩmũruta nyũmba ya ũkombo,na ngĩmũhonokia moko-inĩ ma Amisiri, o na ma andũ arĩa othe maamũhinyagĩrĩria, ngĩmaingata ngĩmwehereria, ngĩcoka ngĩmũhe bũrũri wao,ningĩ ngĩmwĩra atĩrĩ, Niĩ nĩ niĩ Jehova Ngai wanyu; mũtikanatĩe ngai cia Aamori, arĩa ene bũrũri ũyũ mũtũire; no rĩrĩ, uuge wakwa mũtiaũiguire.Nake mũraika wa Jehova agĩgĩthiĩ agĩikara thĩ gĩtina-inĩ kĩa mũgandi o kũu Ofira, na mwene guo aarĩ Joashu Mwabiezeri; na rĩrĩ, hĩndĩ ĩo mũrũwe, Gideoni, aarĩ kĩhihĩro-inĩ kĩa ndibei akĩhũrĩra ngano hau thĩinĩ, amĩhithe ndĩkonwo nĩ Amidiani.Nake mũraika ũcio wa Jehova akĩmuumĩrĩra, akĩmwĩra atĩrĩ, Jehova e hamwe nawe, wee njamba ĩno ĩrĩ hinya.Nake Gideoni akĩmwĩra ũũ: Atĩrĩrĩ, mwathi wakwa, Jehova angĩkorũo e hamwe na ithuĩ-rĩ, nĩ kĩ gĩgĩtũmĩte maũndũ maya mothe matũkore? Ningĩ-rĩ, kaĩ mawĩra make marĩa ma kũgegania makĩrĩ ha, marĩa maithe maitũ maatwĩraga ũhoro wamo, makiuga atĩrĩ, Githĩ Jehova ndaatwambatirie, agĩtũruta Misiri? No rĩrĩ, rĩu Jehova nĩatũteete, agatũrekereria, agatũneana moko-inĩ ma Amidiani.Nake Jehova akĩmũrora, akĩmwĩra atĩrĩ, Thiĩ na hinya ũyũ wĩ naguo ũkahonokie Aisiraeli ũmarute moko-inĩ ma Midiani. Githĩ ti niĩ ndagĩkũrekia ũgeke ũndũ ũcio?Nake agĩkĩmũcokeria atĩrĩ, Hĩ, Mwathani, niĩ ngũkĩhonokia Isiraeli atĩa? Kuona atĩ mbarĩ iitũ nĩyo thĩni gũkĩra iria ingĩ ciothe cia Manase; na ningĩ nĩ niĩ mũnyinyi wa arĩa angĩ othe thĩinĩ wa nyũmba ya awa.Nake Jehova agĩkĩmwĩra atĩrĩ, Ti-itherũ nĩngũikara hamwe nawe, na nĩũkũhũra Amidiani ũmanine ta marĩ o mũndũ ũmwe.Nake Gideoni akĩmwĩra ũũ: Atĩrĩrĩ, ingĩkorũo nĩnjĩtĩkĩrĩkĩte nĩwe-rĩ, kĩnyonie kĩmenyithia gĩa atĩ nĩwe ũraaria na niĩ.Ndagũthaitha ndũkae kuuma haha mũira wa njoke haha harĩ wee, ndute kĩndũ kĩrĩa ngwenda gũkũhe ndĩkĩige mbere yaku. Nake mũraika ũcio akĩmũcokeria atĩrĩ, Nĩngweterera mũira wa ũcoke gũũka.Gideoni agĩgĩtonya nyũmba agĩthĩnja kori agĩgathondeka, o na agĩthondeka mĩgate ĩtarĩ mĩimbie ya eba ng’ima ya mũtu; agĩgĩĩkĩra nyama ciako gĩkabu-inĩ, naguo thathi akĩwĩkĩra nyũngũ, akĩmũtwarĩra akĩmũigĩra hau aarĩ gĩtina-inĩ kĩa mũgandi ũcio.Nake mũraika wa Ngai akĩmwĩra atĩrĩ, Oya nyama icio, o na mĩgate ĩo ĩtarĩ mĩimbie, ũciigĩrĩre ihiga-inĩ rĩrĩ igũrũ, o naguo thathi ũũite ho. Agĩgĩĩka o ta ũguo.Hĩndĩ ĩo mũraika wa Jehova agĩtwaratwara rũthanju rũrĩa aarĩ naruo guoko, akĩhutia nyama icio, o na mĩgate ĩo ĩtarĩ mĩimbie, na mũthia waruo, naguo mwaki ũgĩakana uumĩte ihiga-inĩ rĩu, ũgĩcina nyama icio o na mĩgate ĩo ĩtarĩ mĩimbie, ũgĩcinina biũ; nake mũraika wa Jehova agĩkĩbuĩria, na ndaacokire kũmuona.Nake Gideoni agĩkĩona atĩ nĩ mũraika wa Jehova, agĩkiuga atĩrĩ, Ĩiya wakwa-ĩ, ngũgĩĩka atĩa rĩu, Jehova Ngai, tondũ ndĩ kuona mũraika wa Jehova, twonana ũthiũ na ũthiũ.Nake Jehova agĩkĩmwĩra atĩrĩ, Ũrogĩa na thayũ; tiga gwĩtigĩra; ndũkua.Hĩndĩ ĩo Gideoni agĩgĩakĩra Jehova kĩgongona hau, agĩgĩĩta Jehova-shalomu; nakĩo gĩtũire kũu Ofira kwa Aabieziri o na ũmũthĩ.Na gũgĩkinya atĩrĩ, atĩ ũtukũ o ro ũcio Jehova akĩmwĩra atĩrĩ, Oya ndegwa ĩmwe njĩthĩ ya thoguo, ũcoke ũthure ĩngĩ ya kerĩ ya mĩaka mũgwanja ya iria e nacio, nakĩo kĩgongona kĩa Baali kĩrĩa thoguo arĩ nakĩo ũkĩgũithie thĩ, na ũtemenge Ashera ĩrĩa ĩĩ hakuhĩ nakĩo;ũcoke wakĩre Jehova Ngai waku kĩgongona gũkũ mũciĩ ũyũ, hau igũrũ kĩhingo-inĩ kĩrĩa kĩrũmu, ũgĩake wega o ta ũrĩa kĩagĩrĩire gwakwo; ũcoke woe ndegwa ĩo ya kerĩ, ũmĩrute ĩtuĩke ihaki rĩa njino, na ũmĩcinĩre na ngũ cia Ashera ĩo watemenga.Nake Gideoni agĩkĩoya andũ ikũmi thĩinĩ wa ndungata ciake agĩgĩĩka o ta ũrĩa Jehova aamwĩrire eke; na gũgĩkinya atĩrĩ, atĩ tondũ nĩetigagĩra andũ a nyũmba ya ithe o na andũ a itũũra rĩao, ndaahotire gwĩka ũndũ ũcio mũthenya, no aawĩkire ũtukũ.Na gũgĩkinya atĩrĩ, atĩ hĩndĩ ĩrĩa andũ a itũũra rĩu maarokire gũũkĩra rũcinĩ tene, makĩona atĩ kĩgongona kĩa Baali nĩ kiunĩkangu gĩkagũa thĩ, o nayo Ashera ĩrĩa yarĩ hakuhĩ nakĩo nĩ ndemenge, nayo ndegwa ĩo ya kerĩ ĩgathĩnjĩrũo kĩgongona-inĩ kĩu gĩaakĩtwo.Nao magĩkĩũrania o mũndũ na mũndũ atĩrĩ, Nũ wĩkĩte ũndũ ũyũ? Na rĩrĩa maakĩũũrĩrĩirie mũno, gũkĩĩranwo atĩrĩ, Nĩ Gideoni wa Joashu wĩkĩte ũndũ ũyũ.Hĩndĩ ĩo andũ acio a itũũra rĩu magĩkĩĩra Joashu atĩrĩ, Umia mũrũguo na nja, akue; nĩ ũndũ nĩoinangĩte kĩgongona kĩa Baali agakĩgũithia thĩ, o na agatemenga Ashera ĩrĩa ĩrarĩ hakuhĩ nakĩo.Nake Joashu agĩkĩĩra andũ acio othe maarũgamĩte harĩ we ũũ: Anga nĩmũgũkĩrũĩrĩra Baali? Kana nĩmũgũkĩmũhonokia? Mũndũ ũrĩa ũkũmũrũĩrĩra-rĩ, nĩoragwo o ro rĩu rũcinĩ. Angĩkorũo nĩwe ngai-rĩ, nĩarekwo erũĩrĩre we mwene, nĩ ũndũ he mũndũ uunangĩte kĩgongona gĩake, agakĩgũithia thĩ.Tondũ ũcio agĩgĩtua Gideoni Jerub-baali mũthenya o ro ũcio, akiuga atĩrĩ, Baali nĩarekwo arũe nake we mwene, nĩ gũkorũo nĩoinangĩte kĩgongona gĩake, agakĩgũithia thĩ.Hĩndĩ ĩo Amidiani, na Aamaleki, o na ciana cia mwena wa irathĩro, othe makĩũngana; magĩkĩringa mũrĩmo, makĩamba hema ciao gĩtuamba-inĩ kĩa Jezireeli.No rĩrĩ, roho wa Jehova ũgĩgĩkora Gideoni, ũkĩgĩa nake, na tondũ ũcio akĩhuha coro, nao Aabiezeri makĩũngana makĩmũrũmĩrĩra.Agĩgĩcoka akĩrekia andũ magacange bũrũri wothe wa Amanase; nao othe makĩũngana harĩ we, makĩmũrũmĩrĩra; o na akĩrekia andũ mabũrũri ma Aasheri, o na Azebuluni, o na Anafitali, nao othe magĩgĩthiĩ makamũtũnge.Nake Gideoni agĩkĩĩra Ngai atĩrĩ, Ũngĩkorũo nĩũkũhonokia Isiraeli na guoko gwakwa, o ta ũrĩa uugĩte atĩ nĩũgeka-rĩ,atĩrĩrĩ, nĩngũiga rũũa rũa ng’ondu kĩhuhĩro-inĩ kĩa ngano; na rĩrĩ, rũũa rũu rũaroka gũkorũo noruo ruiki rũĩ na ireera, nakuo kũrĩa kũngĩ guothe thĩ gũkorũo gwĩ kũũmũ-rĩ, nĩngakĩmenya atĩ nĩũkũhonokia Isiraeli na guoko gwakwa, o ta ũguo uugĩte.Gũgĩgĩtuĩka o ro ũguo; nĩ ũndũ rĩrĩa aarokire gũũkĩra rũcinĩ tene, nĩaathunanĩire rũũa rũu, akĩrũhiha nĩguo ireera rĩitĩke, agĩkĩiyũria maĩ kabakũri kagima.Ningĩ Gideoni akĩĩra Ngai atĩrĩ, Tiga gwakanwo nĩ marakara nĩ ũndũ wakwa, njarie o rĩaria rĩmwe rĩngĩ; ndagũthaitha ũreke ngerie o igeria rĩmwe rĩngĩ na rũũa rũrũ; reka o rũũa rũrũ ruiki rũroke gũkorũo rũĩ rũũmũ, nakuo kũrĩa kũngĩ guothe thĩ gũgakorũo kũrĩ ireera.Nake Ngai agĩgĩĩka o ro ũguo ũtukũ ũcio; nĩ gũkorũo no rũũa rũu ruiki rũakorirũo rũĩ rũũmũ, nakuo kũrĩa kũngĩ guothe thĩ kwarĩ ireera.Thutha wa ũguo Jerub-baali, nake nĩwe Gideoni, o na andũ othe arĩa maarĩ hamwe nake, makĩroka gũũkĩra rũcinĩ tene, magĩkĩamba hema ciao gĩthima-inĩ kĩa Harodi; nakĩo kĩraaro kĩa Amidiani kĩarĩ mwena wao wa gathigathini kĩrĩma-inĩ kĩa More o kũu gĩtuamba-inĩ.Nake Jehova agĩkĩĩra Gideoni atĩrĩ, Andũ aya wĩ nao nĩ aingĩ mũno magakĩra arĩa ngwenda, nĩguo ndekererie Amidiani ndĩmaneane moko-inĩ mao, nĩ getha Aisiraeli matigetĩe ma’mene, moige atĩrĩ, Moko maitũ ithuene nĩmo matũhonoketie.Tondũ ũcio thiĩ ũheane ũhoro ũiguwo nĩ andũ othe, ũmere atĩrĩ, Mũndũ o wothe ũrĩa ũkũigua ta ekũinaina nĩ guoya nĩahũndũke, oime gũkũ kĩrĩma-inĩ kĩa Gileadi. Gũgĩkĩhũndũka andũ ngiri mĩrongo ĩĩrĩ na igĩrĩ; magĩtigara ngiri ikũmi.Ningĩ Jehova agĩkĩĩra Gideoni atĩrĩ, O na rĩu andũ no aingĩ mũno; maikũrũkie maĩ-inĩ, nĩ getha ngagũthurĩre andũ mwĩ ho; na gũgatuĩka atĩrĩ, atĩ mũndũ ũrĩa ndĩrĩkũhe ũhoro wake, ngwĩre ũũ: Ũyũ nĩwe ũgũthiĩ nawe, ũcio nowe ũrĩthiĩ nawe; na ũrĩa wothe ndĩrĩkũhe ũhoro wake ngwĩre ũũ: Ũyũ ndegũthiĩ nawe, ũcio ndethiĩ nawe.Agĩgĩikũrũkia andũ acio maĩ-inĩ; nake Jehova agĩkĩĩra Gideoni atĩrĩ, Ũrĩa wothe ũrĩnyua maĩ na rũrĩmĩ ta ũrĩa ngui ĩnyuaga-rĩ, ũcio ũmũige mwanya; o nake ũrĩa wothe ũrĩinamĩrĩra anyue maĩ aturĩtie ndu, ũmũige mwanya.Nao andũ arĩa maanyuire maĩ na rũrĩmĩ mamatwarĩte kanua na hĩ, maarĩ magana matatũ; no andũ acio angĩ othe nĩmaainamĩrĩire magĩturia ndu makĩnyua maĩ.Jehova agĩkĩĩra Gideoni atĩrĩ, Ngũmũhonokia na ũndũ wa andũ acio magana matatũ manyuire maĩ na rũrĩmĩ, na nĩngũrekereria Amidiani ndĩmaneane moko-inĩ manyu; reka andũ aya angĩ othe o mũndũ ainũke kwao.Andũ acio magĩkĩoya irio cia rĩĩgu na moko mao, o na macoro mao, nake Gideoni agĩkĩĩra andũ acio othe a Isiraeli o mũndũ ainũke hema-inĩ yake; no andũ acio magana matatũ akĩmera maikare nake; nakĩo kĩraaro kĩa Amidiani gĩgĩkorũo kĩrĩ o kũu gĩtuamba-inĩ mũhuro wa hau aarĩ.Na gũgĩkinya atĩrĩ, atĩ ũtukũ o ro ũcio, Jehova akĩmwĩra atĩrĩ, Arahũka ũikũrũke ũtharĩke kĩraaro kĩu kĩa Amidiani; nĩ gũkorũo nĩndĩkĩrekereirie ngakĩneana moko-inĩ maku.No rĩrĩ, ũngĩkorũo nĩũgwĩtigĩra gũikũrũka-rĩ, thiĩi na Pura ndungata yaku, mũikũrũke mũkinye kĩraaro-inĩ kĩu kĩa Amidiani,na nĩũkũigua ũrĩa andũ arĩa me kuo mekuuga; na thutha wa ũguo nĩũkũũmĩrĩrio ũgĩe na hinya wa gũikũrũka ũgatharĩke kĩraaro kĩu. Agĩgĩikũrũka marĩ na Pura, ndungata yake, magĩgĩkinya o harĩa andũ a kĩraaro kĩu arĩa meohete indo ciao cia mbaara maakinyĩte.Nao Amidiani, na Aamaleki, o na ciana ciothe cia mwena wa irathĩro, acio othe magĩkorũo maarahĩte hau gĩtuamba-inĩ kĩu o ta ngigĩ nĩ ũndũ wa ũrĩa maingĩhĩte; nacio ngamĩra ciao itiatarĩkaga nĩ ũndũ ciatariĩ o ta mũthanga ũrĩa ũrĩ hũgũrũrũ-inĩ cia iria nĩ ũndũ wa ũrĩa ciingĩhĩte.Na rĩrĩ, hĩndĩ ĩrĩa Gideoni aakinyire ho-rĩ, hagĩkorũo he mũndũ waheaga ũrĩa ũngĩ kĩroto kĩrĩa aarotete, akiuga ũũ: Atĩrĩrĩ, ndotete kĩroto, ngona kamũgate kanini ga cairi kagũĩte kĩraaro-inĩ gĩkĩ kĩa Amidiani, nako gagatonya hema-inĩ ĩmwe, gakamĩgũtha ĩkagũa, gakamĩng’aũrania na mũnduru, nayo ĩgaikara o ro ũguo thĩ.Nake mũndũ ũcio ũngĩ akĩmũcokeria, akĩmwĩra atĩrĩ, Hĩ, ti-itherũ hau hatirĩ ũndũ ũngĩ tiga o rũhiũ rũa njora rũa Gideoni wa Joashu, mũndũ wa Isiraeli, nĩ Ngai ũrekereirie Amidiani na mbũtũ yao yothe ya ita akamĩneana moko-inĩ make.Na gũgĩkinya atĩrĩ, atĩ hĩndĩ ĩrĩa Gideoni aaiguire kĩroto kĩu o na ũtaũri wakĩo, akĩinamĩrĩra akĩhoya Ngai; agĩkĩhũndũka o kĩraaro-inĩ gĩa Isiraeli, akiuga atĩrĩ, Ũkĩrai, amu Jehova nĩarekereirie mbũtũ ya ita ya Midiani akamĩneana moko-inĩ manyu.Nao andũ acio magana matatũ akĩmagayũkania ikundi ithatũ, akĩmanengera othe o mũndũ coro anyite na guoko, o na nyũngũ theri ĩĩkĩrĩtwo gĩcinga thĩinĩ.Agĩkĩmera atĩrĩ, Nĩmũkanjũthĩrĩria mwĩke o ta ũrĩa ndĩrĩĩka; na atĩrĩrĩ, hĩndĩ ĩrĩa ndĩrĩkinya o mũthia-inĩ kũna wa kĩraaro-rĩ, nĩgũgatuĩka atĩrĩ, atĩ o ta ũrĩa mũrĩona ngĩĩka, o na inyuĩ mwĩke o taguo.Hĩndĩ ĩrĩa ndĩrĩhuha coro wakwa niĩ mwene o hamwe na arĩa othe twĩ nao, o na inyuĩ huhai macoro manyu na mĩena yothe ya kĩraaro kĩa Amidiani, muuge atĩrĩ, Nĩ ũndũ wa Jehova, o na wa Gideoni.Tondũ ũcio Gideoni, o na andũ igana arĩa maarĩ hamwe nake, magĩgĩkinya o mũthia-inĩ kũna wa kĩraaro kĩa Amidiani ihinda rĩrĩa andũ a ituanĩra rĩa ũtukũ gatagatĩ maambĩrĩirie kũranga, narĩo nĩ ihinda rĩrĩa maakorirũo o maarĩkia kũgarũranĩra; nao aa Gideoni magĩkĩhuha macoro, na makĩũraganga nyũngũ iria ciarĩ moko mao.Andũ a ikundi icio ithatũ magĩkĩhuha macoro, na makĩũraganga nyũngũ ciao, magĩkĩrũgama manyitĩte icinga ciao na moko mao ma ũmotho, na macoro me moko mao ma ũrĩo, nĩguo mamahuhage mamanyitĩte; magĩkĩanĩrĩra makiuga atĩrĩ, Nĩ rũhiũ rũa Jehova, o na rũa Gideoni.Nao magĩkĩrũgama o mũndũ handũ hake mathiũrũrũkĩirie kĩraaro kĩu na ndwere ciothe, nayo mbũtũ yothe ya ita ya Amidiani ĩgĩkĩũra; nao aa Gideoni makĩanĩrĩra mũno, makĩmĩingata.Macoro macio magana matatũ maahuhwo-rĩ, Jehova agĩtũma andũ othe a mbũtũ ĩo matemengane o mũndũ na mũndũ ũrĩa ũngĩ, nayo mbũtũ ĩo yothe ĩkĩũra, ĩgĩkinya o Bethi-shita ĩrorete Zerera, ĩgĩgĩkinya o mũhaka-inĩ wa Abeli-mehola, gũkuhĩ na Tabathu.Nao andũ a Isiraeli magĩkĩũngana moimĩte Nafitali, na Asheri, o na Manase guothe, magĩkĩrũmĩrĩra Amidiani na ihenya.Nake Gideoni akĩrekania bũrũri wothe ũrĩa wĩ irĩma nyingĩ wa Efiraimu, akiuga atĩrĩ, Ikũrũkai mũhũrane na Midiani, mũnyite mariũko ma maĩ matanaringa mũrĩmo, o nginya Bethi-bara, o kũu Jorodani. Tondũ ũcio andũ othe a Efiraimu makĩũngana makĩnyita mariũko macio o nginya Bethi-bara, o kũu Jorodani.Nao magĩkĩnyita anene erĩ a Midiani, nao nĩo Orebu na Zeebu; nake Orebu makĩmũũragĩra ihiga-inĩ rĩa Orebu, o nake Zeebu makĩmũũragĩra kĩhihĩro-inĩ kĩa ndibei gĩa Zeebu; nao magĩkĩrũmĩrĩra Amidiani na ihenya; nacio ciongo cia Orebu na Zeebu magĩcitwarĩra Gideoni e mũrĩmo ũcio ũngĩ wa Jorodani.Nao andũ a Efiraimu makĩmwĩra atĩrĩ, Nĩ kĩ gĩatũmire ũtwĩke ũguo, ũkĩrega gũtwĩta hĩndĩ ĩrĩa wathiire kũhũrana na Midiani? Nao magĩgĩtetania nake mũno.Nowe akĩmera atĩrĩ, Kaĩ ũndũ ũrĩa niĩ njĩkĩte arĩ mũnene na njĩra ĩrĩkũ ũkĩgerekanio na ũrĩa inyuĩ mwĩkĩte? Githĩ thabibu iria ihaarĩtwo kũu Efiraimu, itikĩrĩ njega gũkĩra magetha mothe ma thabibu cia Abiezeri?Ngai nĩarekereirie anene a Midiani, Orebu na Zeebu, akamaneana moko-inĩ manyu; kaĩ niĩ ndĩgĩĩkĩte ũndũ ũrĩkũ mũnene ũhĩtũkanĩte na ũrĩa inyuĩ mwĩkĩte? Na rĩrĩ, rĩrĩa oigire ũguo-rĩ, marakara mao marĩa maamũroretie makĩhũahũa.Nake Gideoni agĩkinya Jorodani, akĩringa mũrĩmo, we mwene, o na andũ acio magana matatũ maarĩ hamwe nake, nao magĩkorũo morĩtwo nĩ hinya, no matiatigĩte kũrũmĩrĩra thũ ciao na ihenya.Nake agĩkĩĩra andũ a Sukothu atĩrĩ, Ndamũthaitha mũhe andũ aya manyumĩte thutha irio; nĩ ũndũ nĩmorĩtwo nĩ hinya, na nĩ kũrũmĩrĩra nũmĩrĩire Zeba na Zalimuna, athamaki a Midiani, na ihenya.Nao anene acio a Sukothu makiuga atĩrĩ, Anga rĩu nĩ kũnyita ũkĩnyitĩte Zeba na Zalimuna atĩ nĩkĩo ũgũtwĩra tũhe athigari aku irio?Nake Gideoni agĩkiuga atĩrĩ, Tondũ wa ũguo mwoiga-rĩ, hĩndĩ ĩrĩa Jehova akarekereria Zeba na Zalimuna amaneane moko-inĩ makwa, ngahehenja mĩĩrĩ yanyu na mĩigua ya werũ-inĩ, o na mahiũ ma nyeki-inĩ.Agĩkĩambata akiuma kũu, agĩthiĩ Penueli, akĩaria na andũ akuo ndeto o ro ta icio; o nao andũ a Penueli makĩmũcokeria o ta ũrĩa andũ a Sukothu maamũcokeirie.Agĩkĩarĩria andũ acio a kũu Penueli, akĩmera atĩrĩ, Hĩndĩ ĩrĩa ngahũndũka ndĩ o thayũ-rĩ, mũthiringo ũyũ wanyu wa nyũmba ĩno ndaya na igũrũ nĩngaũtharia biũ.Na rĩrĩ, Zeba na Zalimuna maarĩ Karikori, me na mbũtũ ciao cia ita, ta andũ ngiri ikũmi na ithano, nao acio oiki no-o maatigarĩte a mbũtũ yothe ya ciana cia mwena wa irathĩro; nĩ ũndũ haakuire andũ ngiri igana rĩmwe na mĩrongo ĩĩrĩ arĩa maamenyete kũrũa na hiũ cia njora.Nake Gideoni akĩambata na njĩra ya arĩa maatũũraga hema-inĩ arorete na mwena wa irathĩro wa Noba na Jogibeha, agĩkĩhũra mbũtũ ĩo yao, akĩmĩnina biũ, hĩndĩ ĩrĩa yecirĩtie atĩ ĩĩ handũ hatarĩ ũgwati.Nao Zeba na Zalimuna magĩkĩũra; nake akĩmarũmĩrĩra na ihenya, akĩnyita athamaki acio erĩ a Midiani, Zeba na Zalimuna, nayo mbũtũ yao yothe ya ita, akĩmĩagithia hinya.Nake Gideoni ũcio wa Joashu agĩkĩhũndũka oimĩte rĩambatĩro-inĩ rĩa Heresi, o kũu aarũagĩra mbaara.Nake agĩkĩnyita mwanake wa andũ a Sukothu, akĩmũhoya ũhoro; nake mwanake ũcio akĩmwandĩkĩra ũhoro wothe wa anene a Sukothu, o na wa athuri akuo, andũ mĩrongo mũgwanja na mũgwanja.Agĩgĩkinya harĩ andũ a Sukothu, akĩmera ũũ: Atĩrĩrĩi, Zeba na Zalimuna nĩo aya, o arĩa mwa’ nyũrũrĩirie ũhoro wao rĩrĩa mwoigire atĩrĩ, Anga rĩu nĩ kũnyita ũkĩnyitĩte Zeba na Zalimuna atĩ nĩkĩo ũgũtwĩra tũhe andũ aku arĩa manogete irio?Nake agĩkĩnyita athuri a itũũra rĩu, agĩcoka akĩoya mĩigua ya werũ-inĩ, o na mahiũ ma nyeki-inĩ, agĩkĩherithia andũ acio a Sukothu na mĩnyamũ ĩo.Naguo mũthiringo wa nyũmba ĩo ndaya na igũrũ wa Penueli-rĩ, akĩũtharia biũ, o nao andũ a itũũra rĩu akĩmoraga.Hĩndĩ ĩo akĩũria Zeba na Zalimuna atĩrĩ, Andũ arĩa mworagĩire o kũu Taboru maahaanaga atĩa? Nao magĩcokia makiuga atĩrĩ, Andũ acio maahaanaga tawe; o mũndũ wao aahaanaga o ta mũrũ wa mũthamaki.Nake agĩkiuga atĩrĩ, Acio maarĩ a baba, na twarĩ a nyina ũmwe nao; hĩ, o ta ũrĩa Jehova atũũraga muoyo-rĩ, korũo nĩmwamahonokirie mũkĩmatiga muoyo, ndingĩamũũraga.Agĩgĩcoka akĩĩra Jetheri, mũrũwe wa irigithathi, atĩrĩ, Ũkĩra ũmorage. No rĩrĩ, mwanake ũcio ndaigana gũcomora rũhiũ rũake nĩ ũndũ nĩetigagĩra, nĩ gũkorũo aarĩ mwanake o ro ũguo ũtarĩ mũkũrũ.Hĩndĩ ĩo Zeba na Zalimuna makĩmwĩra atĩrĩ, Ũkĩra, ũtũũrage arĩ we; nĩ ũndũ o ta ũrĩa mũndũ akoragwo atariĩ, ũguo noguo hinya wake naguo ũtariĩ. Nake Gideoni agĩũkĩra akĩũraga Zeba na Zalimuna, agĩcoka akĩruta mĩnyamũ ĩĩhacĩte ta mweri, ĩrĩa yarĩ ngingo cia ngamĩra ciao ya gũcigemia, agĩthiĩ nayo.Hĩndĩ ĩo andũ a Isiraeli magĩkĩĩra Gideoni, atĩrĩ, Tũthamakĩre, o na mũrũguo agatũthamakĩra, o na mũrũ wa mũrũguo o nake; nĩ gũkorũo nĩũtũhonoketie ũgatũruta moko-inĩ ma Midiani.Nake Gideoni agĩkĩmera atĩrĩ, Ndikũmũthamakĩra niĩ, o na kana mũrũ wakwa amũthamakĩre; Jehova nowe ũrĩmũthamakagĩra.Nake Gideoni agĩcoka akĩmera atĩrĩ, Nĩharĩ ũndũ ngwenda kũmũhoya, naguo nĩ ũyũ, atĩ o mũndũ wanyu a’he icũhĩ cia matũ iria aatahire. (Nĩ ũndũ thũ ciao ciarĩ na icũhĩ cia matũ cia thahabu, nĩ gũkorũo ciarĩ Aishumaeli.)Nao magĩcokia atĩrĩ, Nĩtũgũcineana tũtekũrega o na hanini. Nao magĩkĩara nguo thĩ, na andũ othe, mũndũ o mũndũ wao, agĩikia ho icũhĩ ciake cia matũ iria aatahĩte.Nacio icũhĩ icio cia matũ cia thahabu iria etirie ciarĩ cia cekeri ngiri ĩmwe na magana mũgwanja cia thahabu igĩthimwo, thengia mĩnyamũ ĩrĩa ĩĩhacĩte ta mweri, o na mathaga macunjurĩtio, hamwe na nguo cia rangi wa zambarau iria athamaki a Midiani maakorirũo mekĩrĩte, o na thengia mĩnyororo ĩrĩa yarĩ ngingo cia ngamĩra ciao.Nake Gideoni agĩthondeka ebodi, akĩmĩiga itũũra-inĩ rĩake, narĩo nĩrĩo Ofira; nao Aisiraeli makĩĩrirĩria mũno kũmĩrũmĩrĩra, nayo ĩkĩya kũhenereria Gideoni, o na nyũmba yake, maagane.Ũguo nĩguo Amidiani maahootirũo nĩ ciana cia Isiraeli, nao matiigana gũcoka kũhota kwambararia kĩongo o na rĩ. Naguo bũrũri ũcio ũkĩhorera ũkĩgĩa thayũ ihinda rĩa mĩaka mĩrongo ĩna, matukũ marĩa Gideoni aarĩ ho.Nake Jerub-baali wa Joashu agĩgĩthiĩ agĩtũũra gwake mũciĩ.Nake Gideoni agĩkorũo arĩ na ariũ ake andũ mĩrongo mũgwanja arĩa moimĩte mũthimo wake we mwene; nĩ ũndũ aarĩ na aka aingĩ.O nayo thuriya ĩrĩa aaigĩte Shekemu nĩyamũciarĩire kĩhĩĩ, agagĩtua Abimeleku.Gideoni ũcio wa Joashu agĩgĩkua e mũkũrũ mũno, agĩthikwo mbĩrĩra-inĩ ya ithe Joashu, o kũu Ofira itũũra rĩa Aabiezeri.Na gũgĩkinya atĩrĩ, atĩ o rĩmwe Gideoni aarĩkia gũkua, ciana cia Isiraeli igĩcoka kwĩrirĩria mũno kũrũmĩrĩra Mabaali, igĩgĩtua Baali-berithu ngai yacio.Nacio ciana cia Isiraeli ikĩaga kũririkana Jehova Ngai wacio, o we ũrĩa wacihonokirie agĩciruta moko-inĩ ina thũ ciacio iria ciarĩ na ndwere-inĩ ciacio ciothe;o na itiekire nyũmba ya Jerub-baali, nake nĩwe Gideoni, maũndũ mega, ta ũrĩa ciaagĩrĩirũo nĩ kũmĩĩka nĩ ũndũ wa wega wothe ũrĩa we mwene ekĩte Isiraeli.Nake Abimeleku, mũrũ wa Jerub-baali, agĩthiĩ Shekemu kũrĩ aa mamawe, akĩaria nao, o na andũ othe a mbarĩ ya nyũmba ya aa guukawe, ithe wa nyina, akĩmera atĩrĩ,Ndamũthaitha mwarie mũkĩiguagwo nĩ andũ othe a Shekemu, mũmorie atĩrĩ, Nĩ ũndũ ũrĩkũ mũkuona wagĩrĩire? Nĩ mũthamakĩrũo nĩ ariũ othe a Jerub-baali, o andũ acio mĩrongo mũgwanja, kana nĩ mũthamakĩrũo nĩ mũndũ ũmwe thĩinĩ wao? O na ningĩ-rĩ, ririkanai atĩ niĩ na inyuĩ tũrĩ a mũthimo ũmwe, o na a mwĩrĩ ũmwe.Nao aa mamawe makĩmwarĩrĩria harĩ andũ othe a Shekemu na ciugo icio ciothe, nacio ngoro ciao ikĩenda kũrũmĩrĩra Abimeleku, nĩ gũkorũo moigire atĩrĩ, Tũrĩ amwe nake.Nao magĩkĩmũhe mbia mĩrongo mũgwanja irutĩtwo nyũmba ya Baali-berithu, nake Abimeleku agĩcioya, agĩcoka akĩandĩka andũ amwe matarĩ kĩene, mĩũkũ, akĩmahe mbia icio nĩguo matuĩke a thiritũ yake, nao magĩkĩmũrũmĩrĩra.Nake agĩgĩthiĩ gwa ithe mũciĩ o kũu Ofira, agĩkĩũragithia ariũ a Jerub-baali, acio maarĩ a ithe ũmwe nake, andũ mĩrongo mũgwanja, nake agĩkĩmoragithĩria o ihiga-inĩ rĩmwe; no rĩrĩ, Jothamu, mũrũ wa Jerub-baali ũrĩa warĩ wa kĩhinga-nda-rĩ, nĩaahonokire; nĩ ũndũ nĩehithire.Nao andũ othe a Shekemu magĩkĩũngana, o na nyũmba yothe ya Milo, magĩgĩthiĩ magĩtua Abimeleku mũthamaki me mũgandi-inĩ ũrĩa wĩ gĩtugĩ-inĩ kĩrĩa kĩrĩ Shekemu.Na rĩrĩa andũ maaheire Jothamu ũhoro ũcio, agĩgĩthiĩ akĩrũgama o igũrũ gacũmbĩrĩ ga kĩrĩma kĩa Gerizimu agĩkĩanĩrĩra na mũgambo mũnene, agĩĩtana, akiuga atĩrĩ, Ta ’thikĩrĩriai inyuĩ andũ a Shekemu, nĩ getha o nake Ngai amũigue.Kwĩ hĩndĩ mĩtĩ yoimagarire ĩgaitĩrĩrie ũmwe wayo maguta ũtuĩke mũthamaki wayo; nayo ĩgĩkĩĩra mũtamaiyũ atĩrĩ, Ũka ũtũthamakĩre.No mũtamaiyũ ũkĩmĩĩra atĩrĩ, Hĩ! Ndigane na ũnoru wakwa ũrĩa ũtũmaga Ngai o na andũ matĩwo, ngariũnge ũũ na ũũ igũrũ rĩa mĩtĩ ĩrĩa ĩngĩ yothe?Ningĩ mĩtĩ ĩgĩkĩĩra mũkũyũ atĩrĩ, Gĩũke arĩ wee ũtũthamakĩre.No mũkũyũ ũkĩmĩĩra atĩrĩ, Hĩ! Ndigane na mũrĩo wakwa o na ngũyũ iria njega mũno ciakwa, ngariũnge ũũ na ũũ igũrũ rĩa mĩtĩ ĩrĩa ĩngĩ yothe?Ningĩ mĩtĩ ĩgĩkĩĩra mũthabibu atĩrĩ, Gĩũke arĩ wee, ũtũthamakĩre.Naguo mũthabibu ũkĩmĩĩra atĩrĩ, Hĩ! Ndigane na ndibei yakwa, ĩrĩa ĩkenagia Ngai o na andũ, ngariũnge ũũ na ũũ igũrũ rĩa mĩtĩ ĩrĩa ĩngĩ yothe?Hĩndĩ ĩo mĩtĩ yothe ĩgĩkĩĩra mũtare wa gĩthaka-inĩ atĩrĩ, Ũka ũtũthamakĩre.Naguo mũtare ũcio wa gĩthaka-inĩ ũgĩkĩĩra ĩo ĩngĩ atĩrĩ, Kũngĩkorũo ti-itherũ nĩmũkũnjitĩrĩria maguta nduĩke mũthamaki wanyu, ndĩmũthamakagĩre-rĩ, gĩũkei kũrĩ niĩ mũtũũre mwĩhokete kĩĩruru gĩakwa; na kũngĩkorũo ti ũguo, mwaki ũrokiuma mũtare-inĩ ũyũ wa gĩthaka ũcine mĩtarakwa ya Lebanoni, ũmĩnine biũ.Jothamu agĩcoka akĩmera atĩrĩ, Undũ ũcio mwĩkĩte wa gũtua Abimeleku mũthamaki wanyu ũngĩkorũo wĩ kĩhooto, na ũtuĩke nĩwerekereire, na mũkorũo nĩmwĩkĩte Jerub-baali na nyũmba yake maũndũ mega, o marĩa aagĩrĩirũo nĩ gwĩkwo, nĩ ũndũ wa ũrĩa ekire we mwene-rĩ, gĩkenagĩrei Abimeleku ũcio;(amu-rĩ, ririkanai atĩ baba nĩaamũhũranĩire, na agĩĩtwarĩrĩra ũgwati-inĩ wa gĩkuũ, o na akĩmũruta moko-inĩ ma Midiani;na rĩu ũmũthĩ mũkĩarahũkĩte mũũkĩrĩre nyũmba ya baba, na mũkoragĩra ariũ ake mĩrongo mũgwanja o ihiga-inĩ rĩmwe, na mũgagĩtua Abimeleku, mũrũ wa ndungata yake ya mũndũ-wa-nja, mũthamaki, athamakagĩre andũ a Shekemu, nĩ ũndũ atĩ mũrĩ amwe nake;)ngũkiuga atĩrĩ, Ũndũ ũcio mwĩkĩte Jerub-baali na nyũmba yake ũmũthĩ ũngĩkorũo nĩ wa ma, o na ũtuĩke wĩ kĩhooto-rĩ, gĩkenagĩrei Abimeleku, o nake akĩmũkenagĩre inyuĩ;no kũngĩkorũo ti ũguo, mwaki ũrokiuma harĩ Abimeleku ũcine andũ a Shekemu, o na nyũmba ya Milo, ũmanine biũ; o na ningĩ mwaki ũrokiuma harĩ andũ a Shekemu, o na kũu nyũmba ya Milo, ũcine Abimeleku ũmũnine biũ.Nake Jothamu akĩĩyũrĩra ateng’erete, agĩthiĩ Biri, agĩtũũra kuo, nĩ gwĩtigĩra Abimeleku mũrũ wa ithe.Na rĩrĩ, Abimeleku agĩgĩtũũra mĩaka ĩtatũ e mũnene wa gwatha Isiraeli.Nake Ngai agĩkĩrekia roho mũũru ũthũkie ngoro ya Abimeleku, o na cia andũ a Shekemu; nao andũ acio a Shekemu magĩgĩĩka Abimeleku maũndũ moru na ũhinga,nĩ getha ũũru ũrĩa wekirũo ariũ a Jerub-baali mĩrongo mũgwanja ũcokanĩrĩre; na nĩ getha thakame yao ĩcokerere Abimeleku, mũrũ wa ithe wao, ũcio wamoragire, o na ũcokerere andũ a Shekemu, acio maamwĩkĩrire hinya wa kũũraga ariũ a ithe.Andũ acio a Shekemu magĩkĩiga andũ o igũrũ tũcũmbĩrĩ-inĩ twa irĩma mamuoherie kuo, nao magĩtunya andũ othe arĩa maageraga njĩra ĩrĩa yarĩ hakuhĩ nao indo ciao; naguo ũndũ ũcio ũkĩĩrũo Abimeleku.Nake Gaali wa Ebedi, marĩ na ariũ a ithe, magĩthiĩ magĩkinya Shekemu nao andũ a Shekemu makĩmwĩhoka atuĩke mũmatongoria.Nao magĩkiumagara magĩkinya mĩgũnda yao ya mĩthabibu, makĩgetha thabibu iria ciarĩ kuo, magĩcihiha, magĩcoka magĩkĩruga iruga, na thutha wa ũguo magĩtonya nyũmba ya ngai yao, makĩrĩa na makĩnyua, na makiuga atĩ Abimeleku arogwatwo nĩ kĩrumi.Nake Gaali wa Ebedi agĩkiuga atĩrĩ, Abimeleku nake nũ hihi, o na ithuĩ andũ a Shekemu tũrĩ a, atĩ nĩguo tũmũtungatagĩre? Githĩ tiwe mũrũ wa Jerub-baali? Ningĩ-rĩ, githĩ Zebuli tiwe mũnene ũrĩa atuĩte wa gwathana? Tungatĩrai andũ a Hamoru ithe wa Shekemu; no rĩrĩ, ũyũ tũkũmũtungatĩra nĩkĩ?Na arĩ korũo andũ aya maagĩa moko-inĩ makwa! Tondũ kũngĩtuĩka ũguo, no mũhaka njeherie Abimeleku biũ! Naho ha ũhoro wa Abimeleku agĩkiuga atĩrĩ, Ongerera athigari aku uumagare.Nake Zebuli, mwathi wa itũũra rĩu, aaigua ndeto cia Gaali wa Ebedi, agĩcinwo nĩ marakara.Agĩkĩrekeria Abimeleku andũ na wara, akĩmwĩra atĩrĩ, Gaali wa Ebedi na ariũ a ithe nĩmokĩte Shekemu na atĩrĩrĩ, nĩ kũgucĩrĩria maragucĩrĩria andũ a itũũra rĩrĩ magũũkĩrĩre.Tondũ ũcio wee mwene na andũ arĩa mwĩ nao nĩmũgokĩra ũtukũ gũtanakĩa, mũthiĩ gĩthaka-inĩ, mũkohie andũ aya mwĩ kuo;na gũgĩkinye atĩrĩ, atĩ rũciũ rũcinĩ riũa rĩarathũka, ũgokĩra o hĩndĩ ĩo tene, ũkinye itũũra rĩrĩ ũrĩtharĩke; na atĩrĩrĩ, Gaali na andũ arĩa marĩ hamwe nake a kũhũrana nawe moka-rĩ, ũkĩmeke o ta ũrĩa ihinda rĩgakuonia mĩaramano.Nake Abimeleku agĩgĩũkĩra, me hamwe na arĩa othe maarĩ nake, kũrĩ o ũtukũ, magĩgĩthiĩ makĩohia andũ a Shekemu marĩ mbũtũ inya.Nake Gaali wa Ebedi akiumagara, akĩrũgama itonyero-inĩ rĩa kĩhingo gĩa itũũra rĩu nake Abimeleku na arĩa maarĩ hamwe nake magĩũkĩra, makiuma harĩa mehithĩte.Nake Gaali rĩrĩa onire andũ acio, akĩĩra Zebuli ũũ: Atĩrĩrĩ, harĩ andũ maroka moimĩte o igũrũ tũcũmbĩrĩ-inĩ twa irĩma. Nake Zebuli akĩmwĩra atĩrĩ, Hihi nĩ ciĩruru cia irĩma ũrona ihaana ta andũ.Ningĩ Gaali akĩaria o rĩngĩ, akiuga atĩrĩ, Ta rora wone andũ magĩikũrũka me mũkuru-inĩ gatagatĩ, na mbũtũ ĩmwe yũkĩire njĩra ya mũgandi-inĩ wa Meonenimu.Hĩndĩ ĩo Zebuli agĩkĩmwĩra atĩrĩ, Rĩu-rĩ, kaĩ wee, mũndũ wa kanua ka mwĩgatho, ũkĩrĩ ha, o wee woigire nake ũũ: Abimeleku nake nũ, atĩ nĩguo tũmũtungatagĩre? Githĩ andũ arĩa wamenire tio aya? Rĩu ndũkiumagare ũkahũrane nao!Nake Gaali agĩkiumagara atongoretie andũ a Shekemu, akĩhũrana na Abimeleku.Nake Abimeleku agĩkĩmũteng’eria, o nake Gaali akĩmũũrĩra, na andũ aingĩ mũno makĩgũa thĩ matihangĩtio o nginya itonyero-inĩ rĩa kĩhingo.Abimeleku agĩgĩtũũra Aruma; nake Zebuli akĩingata Gaali na ariũ a ithe matigatũũre Shekemu.Na gũgĩkinya atĩrĩ, atĩ rũciũ rũrũ rũngĩ andũ makĩroka kuumagara mathiĩ mĩgũnda, nake Abimeleku akĩheo ũhoro ũcio.Nake agĩkĩoya andũ, akĩmagayũkania mbũtũ ithatũ, akĩohia andũ a Shekemu o kũu mĩgũnda-inĩ; nake aacũthĩrĩria, akĩona andũ makiumagara moimĩte itũũra-inĩ, agĩgĩũkĩra akĩmahũra mũno.Abimeleku, me na mbũtũ ĩo yarĩ hamwe nake, magĩkĩguthũka marorete na mbere, makĩrũgama itonyero-inĩ rĩa kĩhingo gĩa itũũra; nacio mbũtũ icio ingĩ cierĩ ikĩguthũkĩra arĩa othe maarĩ mĩgũnda, ikĩmahũra.Nake Abimeleku agĩkĩhũrana na itũũra rĩu mũthenya ũcio wothe; akĩrĩtunyana, agĩcoka akĩũraga andũ arĩa maarĩ kuo thĩinĩ, akĩrĩtharia biũ, agĩcoka akĩrĩita cumbĩ.Na rĩrĩ, hĩndĩ ĩrĩa andũ othe a mũthiringo-inĩ ũrĩa wa nyũmba ndaya wa kũu Shekemu, maaiguire ũrĩa gwĩkĩtwo, magĩtonya handũ harĩa haakĩtwo na hinya nyũmba-inĩ ya Eli-berithu, ngai yao.Nake Abimeleku akĩĩrũo atĩ andũ a mũthiringo ũcio wa kũu Shekemu nĩmacokanĩrĩire othe hamwe.Abimeleku agĩkĩambata, agĩthiĩ kĩrĩma-inĩ gĩa Zalimuna we mwene, o na andũ othe arĩa maarĩ hamwe nake, agĩkĩnyita ithanwa, agĩtinia rũhonge kũu mĩtĩ-inĩ, akĩruoya na igũrũ, akĩrũigĩrĩra kĩande gĩake; agĩgĩcoka akĩĩra andũ acio maarĩ hamwe nake atĩrĩ, O ta ũguo mwanyona ngĩĩka-rĩ, ĩkai o taguo narua.O nao andũ acio othe magĩgĩĩka o ta ũguo, o mũndũ agĩtinia rũhonge rũake, makĩrũmĩrĩra Abimeleku, magĩgĩthiĩ magĩciiga nyũmba-inĩ ĩo yaakĩtwo na hinya, ningĩ nyũmba ĩo makĩmĩikia mwaki andũ acio me kuo thĩinĩ, o nginya andũ acio othe a mũthiringo-inĩ ũcio wa kũu Shekemu magĩkua, nao maarĩ ta andũ ngiri ĩmwe, arũme na aka.Ningĩ Abimeleku agĩthiĩ Thebezu, akĩamba hema ciake nĩguo ahũrane na itũũra rĩu rĩa Thebezu, nake agĩkĩrĩtunyana.No rĩrĩ, itũũra-inĩ rĩu kwarĩ kĩmũthiringo kĩa nyũmba ndaya gĩaakĩtwo na hinya mũno, na nĩkĩo kĩonganĩirũo nĩ andũ othe, arũme na aka, o na andũ othe a itũũra rĩu, nao magĩkĩĩhingĩra kuo thĩinĩ, na makĩhaica o igũrũ rĩakĩo.Nake Abimeleku agĩthiĩ agĩkinya kĩmũthiringo-inĩ kĩu, agĩitĩka kũhũrana na ene kĩo, agĩgĩthengerera mũrango-inĩ wakĩo, nĩguo agĩcine na mwaki.Na rĩrĩ, mũndũ-wa-nja ũmwe warĩ kuo agĩgĩikĩria Abimeleku thĩo, akĩmũhehenja kĩongo.Nake agĩgĩĩta mwanake ũrĩa wamũkuuagĩra indo ciake cia ita na ihenya, akĩmwĩra atĩrĩ, Comora rũhiũ rũaku ũnjũrage, nĩ getha andũ matikanoige atĩrĩ, Ũcio oragirũo nĩ mũndũ-wa-nja! Nake mwanake ũcio agĩkĩmũtheca akĩmũtũrĩkania, agĩkua.Na rĩrĩ, hĩndĩ ĩrĩa andũ a Isiraeli monire atĩ Abimeleku e gũkua, makĩharagania makĩinũka o mũndũ gwake.Ũguo nĩguo Ngai aacokereirie Abimeleku waganu ũrĩa ekĩte ithe, nĩ ũndũ wa ũrĩa oragithirie ariũ acio a ithe mĩrongo mũgwanja;o naguo waganu wothe wa andũ a Shekemu Ngai akĩmacokereria o ene; magĩgĩcokererũo nĩ kĩrumi kĩrĩa kĩarumanirũo nĩ Jothamu wa Jerub-baali.Na rĩrĩ, thutha wa Abimeleku hakĩarahũka Tola wa Pua, mũrũ wa Dodo, mũndũ wa mũhĩrĩga wa Isakaru, nĩguo ahonokie Isiraeli; nake aatũũraga Shamiru bũrũri ũrĩa warĩ irĩma nyingĩ wa Efiraimu.Nake agĩgĩtiirĩrĩra Isiraeli mĩaka mĩrongo ĩĩrĩ na ĩtatũ, agĩgĩkua, agĩthikwo o kũu Shamiru.Ningĩ thutha wake hakĩarahũka Jairu, Mũgileadi; nake agĩtiirĩrĩra Isiraeli mĩaka mĩrongo ĩĩrĩ na ĩĩrĩ.Nake aarĩ na ariũ ake mĩrongo ĩtatũ, nao maahaicaga njaũ cia ndigiri mĩrongo ĩtatũ, na makagĩa na matũũra mĩrongo ĩtatũ marĩa maatũire, metagwo Havothu-jairu, o na ũmũthĩ; namo marĩ bũrũri wa Gileadi.Nake Jairu agĩgĩkua, agĩthikwo o kũu Kamonu.Nacio ciana cia Isiraeli igĩgĩcoka igĩĩka maũndũ marĩa monagwo marĩ moru nĩ Jehova, igĩtungatĩra Mabaali na Maashitarothu, na ngai cia Amoabi, na ngai cia ciana cia Amoni, o na ngai cia Afilisiti; nacio igĩgĩtigana na Jehova, ikĩaga kũmũtungatĩra.Nake Jehova agĩgĩcinwo nĩ marakara nĩ ũndũ wa andũ a Isiraeli, nake agĩkĩmendia harĩ Afilisti, o na harĩ ciana cia Amoni.Nao andũ acio magĩkĩnyarira ciana cia Isiraeli, o na magĩcihinyĩrĩria mũno mwaka ũcio; nĩngĩ makĩhinyĩrĩria ciana ciothe cia Isiraeli iria ciarĩ mũrĩmo ũcio ũngĩ wa Jorodani, bũrũri wa Aamori ũrĩa wĩ kũu Gileadi, mĩaka ikũmi na ĩnana.O na ningĩ ciana icio cia Amoni ikĩringa mũrĩmo ũyũ wa Jorodani ciũke ihũrane na Juda, na Benjamini, o na nyũmba ya Efiraimu; na tondũ ũcio Aisiraeli magĩkĩnyarirũo o mũno ma.Nacio ciana cia Isiraeli igĩkaĩra Jehova, ikĩmwĩra ũũ: Hĩ! Nĩtwĩhĩtie, nĩ ũndũ nĩtũtiganĩte na Ngai witũ, tũgatungatĩra Mabaali.Nake Jehova agĩkĩĩra ciana cia Isiraeli atĩrĩ, Githĩ ndiamũhonokirie harĩ Amisiri, o na harĩ Aamori, o na harĩ ciana cia Amoni, o na Afilisiti?O na ningĩ no mwahinyĩrĩirio nĩ Azidoni, na Aamaleki, o na Aamoni, na tondũ ũcio mũkĩngaĩra, na niĩ ngĩmũhonokia, ngĩmũruta moko-inĩ mao.No rĩrĩ, o na gwatuĩka nĩ ũguo-rĩ, nĩmũtiganĩte na niĩ, mũgatungatĩra ngai ingĩ tondũ ũcio ndigacoka kũmũhonokia o na rĩ.Gĩthiĩi mũgakaĩre ngai icio mwethurĩire, ikĩmũhonokie mwanyamarĩka.Nacio ciana cia Isiraeli ikĩĩra Jehova atĩrĩ, Nĩtwĩhĩtie; twĩke ũndũ ũrĩa wothe ũkuona arĩ mwega; no rĩrĩ, twagũthaitha ũtũhonokie mũthenya ũyũ wa ũmũthĩ.Nacio igĩkĩeheria ngai icio cia kũngĩ iria ciarĩ thĩinĩ wacio, igĩcoka gũtungatĩra Jehova; nayo ngoro ya Ngai ĩkĩigua kĩeha nĩ ũndũ wa ũrĩa Aisiraeli maanyarirĩkĩte.Hĩndĩ ĩo ciana cia Amoni igĩkĩũngana ikĩamba hema ciacio o kũu Gileadi, nacio ciana cia Isiraeli ikĩũngana, igĩthiĩ ikĩamba hema ciacio Mizipa.Nao andũ a Gileadi, o acio anene, magĩitĩka kũũrania o ene atĩrĩ, Nũ ũgũtata ita ahũrane na ciana cia Amoni? Ũcio nĩwe ũgũtuĩka mũnene wa andũ othe arĩa matũũraga Gileadi.Na rĩrĩ, Jefitha, Mũgileadi, aarĩ njamba ĩrĩ hinya, na nyina aarĩ mũmaraya; nake Jefitha ũcio aaciarĩtwo nĩ Gileadi.Ningĩ mũtumia wa Gileadi nĩaamũciarĩire ihĩĩ; na hĩndĩ ĩrĩa ihĩĩ icio cia mũtumia wake ciakũrire, ikĩingata Jefitha, ikĩmwĩra atĩrĩ, Wee ndũkagwata igai thĩinĩ wa nyũmba ya ithe witũ, nĩ ũndũ wĩ wa mũka ũngĩ ũtarĩ maitũ.Nake Jefitha agĩkĩũrĩra ariũ a ithe, agĩthiĩ gũtũũra bũrũri wa Tobu; nakuo kũu Jefitha akĩũnganĩrũo nĩ andũ matarĩ kĩene, mĩũkũ, magatwaranaga nake.Na gũgĩkinya atĩrĩ, atĩ matukũ maathiathia, ciana cia Amoni igĩitĩka kũrũa mbaara na Isiraeli.Na gũgĩtuĩka atĩrĩ, atĩ rĩrĩa ciana cia Amoni ciaitĩkire kũrũa na Isiraeli, athuri a Gileadi magĩthiĩ kũgĩra Jefitha oime kũu bũrũri wa Tobu;nao magĩkĩĩra Jefitha atĩrĩ, Ũka ũtuĩke mũnene witũ, nĩ getha tũkahũrane na ciana cia Amoni.Nake Jefitha agĩkĩĩra athuri acio a Gileadi atĩrĩ, Githĩ mũtia’thũũrire, mũkĩnyingata nyume nyũmba ya baba? Na rĩu-rĩ, nĩ kĩ gĩagĩtũma mũũke kũrĩ niĩ hĩndĩ ĩrĩa mwanyarirĩka?Nao athuri acio a Gileadi magĩkĩĩra Jefitha atĩrĩ, Ũndũ ũcio nĩguo ũtũmĩte tũgũcokerere, nĩ getha ũtwarane na ithuĩ, tũkahũrane na ciana cia Amoni, na nĩwe ũgũtuĩka mũnene witũ wa gwathaga andũ othe arĩa matũũraga Gileadi.Nake Jefitha agĩkĩũria athuri acio a Gileadi atĩrĩ, Kũngĩkorũo nĩmũkũnjokia kwanyu nĩguo tũkahũrane na ciana cia Amoni, o nake Jehova acirekererie acineane moko-inĩ makwa-rĩ, nĩngũtuĩka mũnene wanyu?Nao athuri acio a Gileadi magĩkĩĩra Jefitha atĩrĩ, Jehova nĩwe mũira thĩinĩ witũ nawe. Ti-itherũ o ta ũguo uugĩte-rĩ, noguo tũgwĩka.Jefitha agĩgĩthiĩ na athuri acio a Gileadi, nao andũ acio makĩmũtua mũnene wao, o na mwathi wao; ningĩ Jefitha akĩarĩria ũhoro wothe ũrĩa aarĩ naguo o kũu Mizipa mbere ya Jehova.Nake Jefitha agĩkĩrekia andũ harĩ mũthamaki wa ciana cia Amoni, akiuga atĩrĩ, Nĩ ũhoro ũrĩkũ wĩ naguo na niĩ atĩ nĩkĩo ũgũũka harĩ niĩ ũhũrane na bũrũri wakwa?Nake mũthamaki wa ciana cia Amoni agĩgĩcokeria arekio acio a Jefitha atĩrĩ, Gĩtũmi nĩ ũndũ Aisiraeli, hĩndĩ ĩrĩa moimire bũrũri wa Misiri, nĩmaandunyire bũrũri wakwa kuuma Arinoni o nginya Jaboku, o na nginya Jorodani; na tondũ ũcio njokeria mabũrũri macio na ũhoreri o ro ũguo tũtarĩ na mbaara.Nake Jefitha agĩkĩrekeria mũthamaki wa ciana cia Amoni andũ rĩngĩ,akĩmwĩra atĩrĩ, Jefitha oiga ũũ: Atĩrĩrĩ, Isiraeli ndaigana gũtunya Amoabi bũrũri wao, kana agĩtunya ciana cia Amoni bũrũri wacio.No rĩrĩ, hĩndĩ ĩrĩa aambatire akiuma Misiri, Isiraeli nĩ gũtuĩkanĩria aatuĩkanĩirie werũ o nginya Iria Itune, agĩgĩkinya Kadeshi.Na hĩndĩ ĩo Isiraeli agĩkĩrekeria mũthamaki wa Edomu andũ akĩmwĩra atĩrĩ, Ndagũthaitha ũreke nduĩkanĩrie bũrũri waku; no rĩrĩ, mũthamaki wa Edomu ndetĩkĩrire ndeto icio. Ningi akĩrekia andũ o ro ũguo harĩ mũthamaki wa Moabi, no rĩrĩ, o nake nĩaaregire; nao Aisiraeli magĩikara o kũu Kadeshi.Thutha wa ũguo magĩgĩtuĩkanĩria werũ-inĩ magĩthiũrũrũka bũrũri wa Edomu, o na bũrũri wa Moabi, makĩgera mwena wa irathĩro wa bũrũri ũcio wa Moabi, makĩamba hema ciao mũrĩmo ũrĩa ũngĩ wa Arinoni; no rĩrĩ, matiahĩtũkĩire mũhaka-inĩ wa Moabi, nĩ gũkorũo rũũĩ rũu rũa Arinoni nĩruo rũarĩ mũhaka wa Moabi.Ningĩ Aisiraeli makĩrekia andũ gwĩ Sihoni, mũthamaki wa Aamori, o ũcio warĩ mũthamaki wa Heshiboni; nao Aisiraeli makĩmwĩra atĩrĩ, Twagũthaitha ũreke tũhĩtũkĩre bũrũri waku tũtuĩkanie tũkinye bũrũri witũ.No rĩrĩ, Sihoni ndaigana kwĩhoka Aisiraeli atĩ mahĩtũkĩre mũhaka-inĩ wa bũrũri wake; no rĩrĩ, Sihoni nĩ kũũngania onganirie andũ ake othe, akĩamba hema ciake o kũu Jahazu, nake agĩkĩhũrana na Aisiraeli.Nake Jehova Ngai wa Isiraeli akĩrekereria Sihoni o na andũ ake othe, akĩmaneana moko-inĩ ma Isiraeli, magĩkĩmahũra; tondũ ũcio Aisiraeli makĩĩgwatĩra bũrũri wothe wa Aamori, o acio maatũũraga kuo.O na makĩĩgwatĩra bũrũri wothe wa Aamori, kuuma Arinoni o nginya Jaboku, o na kuuma werũ-inĩ nginya o Jorodani.Na rĩrĩ, kuona atĩ Jehova, Ngai wa Isiraeli, nĩwe watunyire Aamori kũndũ kũu maatũire, mehere mbere ya Aisiraeli-rĩ, kaĩ wee arĩ wee ũkwenda ũkwĩgwatĩre?Githĩ wee ndũrĩkĩĩgwatĩra kũndũ gwa gũtũũra kũrĩa ngai yaku Kemoshu ĩkũheete? Tondũ ũcio andũ arĩa othe Jehova Ngai witũ aatunyire kũndũ kwao kũrĩa maatũũraga akĩmeheria mbere iitũ-rĩ, acio nĩo ithuĩ tũrĩtũũraga twĩgwatĩire mabũrũri mao.Na rĩrĩ, rĩu wee ũkĩagĩrĩte na njĩra ĩrĩkũ gũkĩra Balaki wa Ziporu, mũthamaki wa Moabi? Ũcio-rĩ, e hĩndĩ etire kũgiana na Isiraeli, kana agĩeta kũhũrana nao?Githĩ Aisiraeli matigĩtũũrĩte o kũu itũũra rĩa Heshiboni o na mĩciĩ yarĩo, o na magatũũra Aroeri, na mĩciĩ yarĩo, o na matũũra mothe marĩa marĩ hũgũrũrũ-inĩ cia Arinoni, mĩaka magana matatũ? Nĩ kĩ kĩanakĩgiria mũcokererũo nĩ kũndũ kũu?Tondũ ũcio niĩ ndirĩ kwĩhia ngwĩhĩtie, no rĩrĩ, wee nĩwe ũranjĩka ũũru nĩ gũũka kũhũrana na niĩ. Jehova, ũrĩa ũtuithanagia andũ cira wao na kĩhooto-rĩ, nĩatuithanie ciana cia Isiraeli na ciana cia Amoni cira wacio ũmũthĩ.No rĩrĩ, mũthamaki wa ciana cia Amoni ndaigana kũigua ũhoro ũcio Jefitha aamũtwarithĩirie.Hĩndĩ ĩo roho wa Jehova ũgĩkora Jefitha ũkĩgĩa nake, nake akĩgwata rũgendo agĩtuĩkanĩria Gileadi na Manase, agĩgĩkinya Mizipa, itũũra rĩa Gileadi; nake oima kũu Mizipa rĩa Gileadi agĩgĩthiĩ gũkora ciana cia Amoni.Nake Jefitha akĩhe Jehova ũhoro na mwĩhĩtwa, akiuga ũũ: Atĩrĩrĩ, ũngĩkorũo nĩũkũrekereria ciana cia Amoni ũcineane moko-inĩ makwa na ma, o ma-rĩ,nĩgũgatuĩka atĩrĩ, atĩ hĩndĩ ĩrĩa ngacoka na thayũ nyumĩte gwa ciana cia Amoni, kĩrĩa gĩothe gĩkandũnga thome kiumĩte na gwakwa mũciĩ-rĩ, gĩgatuĩka kĩa Jehova, na nĩngakĩruta gĩtuĩke ihaki rĩa njino.Jefitha agĩgĩthiĩ harĩ ciana cia Amoni akahũrane mbaara nacio; nake Jehova agĩcirekereria agĩcineana moko-inĩ make.Nake agĩkĩhũra andũ a matũũra mao mĩrongo ĩĩrĩ amarutĩtie Aroeri o nginya Minithu, o na nginya Abelikeramimu, nake agĩkĩmoraga aingĩ mũno. Ũguo nĩguo ciana cia Amoni ciahootirũo nĩ ciana cia Isiraeli.Nake Jefitha agĩgĩthiĩ agĩkinya Mizipa gwake mũciĩ; na atĩrĩrĩ, mwarĩ akiumagara athiĩ akamũtũnge, agĩthiĩ akĩhũraga ihembe cia kũinio, o na akĩinaga; nake mũirĩtu ũcio aarĩ wa mũmwe; ithe ndaarĩ na ũngĩ wa kahĩĩ, kana wa kairĩtu, tiga o ũcio wiki.Na gũgĩkinya atĩrĩ, atĩ hĩndĩ ĩrĩa aamuonire agĩtehũranga nguo ciake, akiuga atĩrĩ, Ĩiya, mwarĩ wakwa-ĩ! Ũgũtũma njigue o ta ndĩ mũrũnde thĩ, o na ũrĩ wa thiritũ ya arĩa ma’nyariraga, nĩ gũkorũo nĩndumũrĩire Jehova kanua gakwa ngamwarĩria, na ndingĩhota kwĩricũkwo.Nake mwarĩ akĩmwĩra atĩrĩ, Baba, kuona atĩ nĩwatumũrĩire Jehova kanua gaku ũkĩmwarĩria, nake agĩkũrĩhĩria harĩ thũ ciaku, ciana icio cia Amoni-rĩ, njĩka o ta ũrĩa ũhoro ũrĩa woimire kanua gaku watariĩ.Agĩkĩĩra ithe atĩrĩ, Reka njĩkwo ũndũ ũyũ; ndekereria ihinda rĩa mĩeri ĩĩrĩ, nĩ getha njehere ngacange irĩma-inĩ, ngarĩrĩre ũhoro wakwa wa kwaga kũgũrũo, ndĩ hamwe na airĩtu a thiritũ yakwa.Hĩndĩ ĩo ithe agĩkĩmwĩra atĩrĩ, Wĩthiĩre; nake agĩkĩmũrekereria ihinda rĩa mĩeri ĩĩrĩ; nake agĩgĩĩthiĩra me na airĩtu a thiritũ yake, akĩrĩrĩra ũhoro ũcio wake wa kwaga kũgũrũo e kũu irĩma-inĩ.Na gũgĩkinya atĩrĩ, atĩ mĩeri ĩĩrĩ yathira agĩcokerera ithe, nake akĩmwĩka o ta ũrĩa ũhoro ũcio oigĩte watariĩ, nake ndonanĩte na mũndũ mũrũme o na ũrĩkũ. Naguo ũndũ ũyũ ũgĩtuĩka mũtugo wa kũrũmĩrĩrũo nĩ Aisiraeli,atĩ airĩtu Aisiraeli mathiage mwaka o mwaka kũririkana mwarĩ wa Jefitha, Mũgileadi, makamũrĩrĩra mĩthenya ĩna thĩinĩ wa mwaka mũgima.Nao andũ a Efiraimu makĩũngana makĩringa marorete gathigathini; magĩkĩĩra Jefitha atĩrĩ, Nĩ kĩ gĩatũmire ũthiĩ ũkahũrane na ciana cia Amoni, na ndũtwĩte tũthiĩ nawe? Rĩu nĩtũgũikĩa nyũmba yaku mwaki tũgũcinĩrĩre kuo thĩinĩ.Nake Jefitha agĩkĩmera atĩrĩ, Niĩ na andũ akwa tũrarĩ na mbaara njĩĩ mũno na ciana cia Amoni; na hĩndĩ ĩrĩa ndamwĩtire mũtiigana kũ’honokia harĩ o.Rĩrĩa ndakĩonire atĩ mũti’honokia-rĩ, ngĩgĩĩtwarĩrĩra ũgwati-inĩ wa gĩkuũ, ngĩthiĩ kũhũrana na ciana cia Amoni, nake Jehova agĩcineana moko-inĩ makwa; tondũ ũcio mũgĩũkĩte ũmũthĩ mũkĩenda kũhũrana na niĩ nĩkĩ?Jefitha agĩkĩũngania andũ othe a Gileadi, akĩhũrana mbaara na Efiraimu; nao andũ acio a Gileadi makĩhũra Aefiraimu mũno, nĩ ũndũ wa ũrĩa moigire ũũ: Atĩrĩrĩ, inyuĩ Agileadi aya mũtũũraga gatagatĩ-inĩ ka Aefiraimu na Amanase, nĩ inyuĩ mworire mũkiuma Efiraimu.Nao Agileadi makĩnyita mariũko ma Jorodani marĩa maaringĩrĩire kwa Aefiraimu; na gũgĩtuĩka atĩrĩ, atĩ o mũndũ ũrĩa wothe wa Efiraimu wora akoiga ũũ: Ta rekei ninge mũrĩmo, andũ a Gileadi makamũũria atĩrĩ, Ĩ wee hihi wĩ Mũefiraimu? Nake angiuga, Aca,magakĩmwĩra atĩrĩ, Ta gweta kiugo gĩkĩ, ’Shibolethu’, nake agakĩgweta akoiga ’Sibolethu’, nĩ ũndũ wa kũremwo nĩ gũkĩgweta wega; magakĩmũnyita makamũũragĩra o hau mariũko-inĩ ma Jorodani; narĩo ihinda rĩu hagĩkĩũragwo andũ ngiri mĩrongo ĩna na igĩrĩ a Efiraimu.Jefitha agĩgĩtiirĩrĩra Isiraeli mĩaka ĩtandatũ, na thutha wa ũguo Jefitha ũcio Mũgileadi agĩkua; nake agĩgĩthikwo itũũra-inĩ rĩmwe rĩa matũũra ma Gileadi.Na thutha wake nĩ Ibizani, wa kũu Bethi-lehemu, watiirĩrĩire Isiraeli.Nake aarĩ na ariũ ake mĩrongo ĩtatũ; nao airĩtu ake mĩrongo ĩtatũ makĩhika matũũra mangĩ, nake akĩgũrĩra ihĩĩ ciake airĩtu mĩrongo ĩtatũ amarutĩte matũũra mangĩ; nake agĩtiirĩrĩra Isiraeli mĩaka mũgwanja.Nake Ibizani ũcio agĩgĩkua agĩthikwo Bethi-lehemu.Na thutha wake nĩ Eloni, Mũzebuluni, watiirĩrĩire Isiraeli; nake agĩtiirĩrĩra Isiraeli mĩaka ikũmi.Nake Eloni ũcio Mũzebuluni agĩgĩkua, agĩthikwo Aijaloni, o kũu bũrũri wa Zebuluni.Na thutha wake nĩ Abidoni wa Hileli, Mũpirathoni, watiirĩrĩire Isiraeli.Nake aarĩ na ariũ ake mĩrongo ĩna, o na ciana cia ariũ ake mĩrongo ĩtatũ. Nao andũ acio maahaicaga njaũ mĩrongo mũgwanja cia ndigiri. Nake agĩtiirĩrĩra Isiraeli mĩaka ĩnana.Nake Abidoni ũcio wa Hileli, Mũpirathoni, agĩgĩkua, agĩthikwo Pirathoni bũrũri wa Efiraimu, o kũu bũrũri ũrĩa wĩ irĩma nyingĩ wa Aamaleki.Nacio ciana cia Isiraeli igĩcoka gwĩka maũndũ marĩa monagwo marĩ moru nĩ Jehova; nake Jehova agĩcirekereria agĩcineana moko-inĩ ma Afilisiti mĩaka mĩrongo ĩna.Na rĩrĩ, kwarĩ mũndũ ũmwe wa Zera, wa mũhĩrĩga wa Adani, nake etagwo Manoa; na mũka aarĩ thata, ndaaciaraga.Nake mũraika wa Jehova akiumĩrĩra mũndũ-wa-nja ũcio, akĩmwĩra ũũ: Atĩrĩrĩ, wee ũtũire wĩ thata na ndũciaraga; no rĩu nĩũkũgĩa ihu, na nĩũgaciara kahĩĩ.Na tondũ ũcio ndagũthaitha wĩmenyerere ndũgacoke kũnyua ndibei, kana kĩndũ o na kĩmwe kĩrũrũ kĩngĩtũma mũndũ arĩwo, na ndũgacoke kũrĩa kĩndũ kĩĩ mũgiro;nĩ ũndũ nĩũkũgĩa ihu, ũciare kahĩĩ; na gatikahutio na rũenji mũtwe, nĩ ũndũ kaana kau gagatuĩka Mũnaziri wamũrĩirũo Ngai, gwata hĩndĩ ĩrĩa gakoima nda ya nyina; na nĩko gakaambĩrĩria kũhonokia Isiraeli, kamarute moko-inĩ ma Afilisiti.Nake mũndũ-wa-nja ũcio agĩgĩthiĩ akĩhe mũthuriwe ũhoro ũcio, akiuga atĩrĩ, He mũndũ wa Ngai ũgũũkĩte harĩ niĩ, na mũhianĩre wake ũgũtariĩ ta wa mũraika wa Ngai, na uuma wa kũmakania mũno; na ndinamũũria kwao, o nake ndananjira ũrĩa etagwo,no anjĩrire ũũ: Atĩrĩrĩ, niũkugĩa ihu, na nĩũgaciara kahĩĩ; tondũ ũcio ndũgacoke kũnyua ndibei, kana kĩndũ o na kĩmwe kĩrũrũ kĩngĩtũma mũndũ arĩwo, na ndũgacoke kũrĩa kĩndũ o na kĩ kĩrĩ mũgiro; nĩ ũndũ kaana kau gagatuĩka Mũnaziri wamũrĩirũo Ngai, gwata hĩndĩ ĩrĩa gakoima nda ya nyina, o nginya hĩndĩ ĩrĩa gagakua.Hĩndĩ ĩo Manoa agĩthaitha Jehova, akiuga ũũ: Atĩrĩrĩ, wee Jehova, ndagũthaitha ũreke mũndũ ũcio wa Ngai ũrareketie oke harĩ ithuĩ rĩngĩ, nĩguo atũmenyithie ũrĩa tũkaagĩrĩrũo nĩ gwĩka kaana kau gagaciarũo.Nake Ngai agĩgĩĩtĩkĩra kũigua ihoya rĩu rĩa Manoa, nake mũraika ũcio wa Ngai agĩgĩcoka agĩthiĩ akiumĩrĩra mũndũ-wa-nja ũcio hĩndĩ ya kerĩ aikarĩte thĩ mũgũnda; no Manoa, mũthuriwe, ndaarĩ hamwe nake.Nake mũndũ-wa-nja ũcio agĩteng’era ahiũhĩte, akĩhe mũthuriwe ũhoro ũcio, akĩmwĩra ũũ: Atĩrĩrĩ, mũndũ ũrĩa wokĩte kũrĩ niĩ mũthenya ũcio ũngĩ nĩacokete kũnyumĩrĩra rĩngĩ.Nake Manoa agĩgĩũkĩra, akĩrũmĩrĩra mũka, agĩkinya harĩ mũndũ ũcio, akĩmũũria atĩrĩ, Wee nĩwe mũndũ ũrĩa waaririe na mũndũ-wa-nja ũyũ? Nake agĩkiuga atĩrĩ, Ĩĩ, nĩ niĩ.Manoa agĩkĩmwĩra atĩrĩ, Ũhoro ũcio woigire ũrokĩhingio. Kaana kau-rĩ, gagagĩtuĩka mũndũ wa mũthemba ũrĩkũ hihi, o naguo wĩra ũrĩa gakarutaga-rĩ, nĩ ũrĩkũ hihi?Nake mũraika wa Jehova agĩkĩĩra Manoa atĩrĩ, Mũndũ-wa-nja ũcio nĩamenyagĩrĩre maũndũ mothe marĩa ndamwĩrire ekage.Ndagacoke kũrĩa kĩndũ o na kĩ kĩrĩa kiumaga mũthabibu-inĩ, kana ũreke anyue ndibei, kana kĩndũ o na kĩmwe kĩrũrũ kĩngĩtũma mũndũ arĩwo, o na kana arĩe kĩndũ o na kĩ kĩrĩ mũgiro; maũndũ mothe marĩa ndamwathire nĩamamenyagĩrĩre.Nake Manoa akĩĩra mũraika ũcio wa Jehova atĩrĩ, Ndagũthaitha ũreke tũkũrũgamangie hanini, tũthĩnje kori, tũgũthondekere.Nake mũraika wa Jehova akĩĩra Manoa atĩrĩ, O na wandũgamia-rĩ, ndirĩa irio ciaku; na ũngĩkorũo nĩũgũthondeka ihaki rĩa njino, rĩrutĩre Jehova. Nĩ gũkorũo Manoa ndaamenyaga atĩ ũcio nĩ mũraika wa Jehova.Ningĩ Manoa agĩkĩmũũria atĩrĩ, Wĩtagwo atĩa, nĩ getha rĩrĩa maũndũ macio uugĩte makahingio tũgagũtĩa?Nake mũraika ũcio wa Jehova akĩmũũria atĩrĩ, Kuona atĩ rĩĩtwa rĩakwa nĩ rĩa kũgegania-rĩ, ũkũrĩũria nĩkĩ?Tondũ ũcio Manoa agĩkĩnyita kori o na akĩoya mũtu wa ihaki, agĩcirutĩra Jehova o kũu ihiga-inĩ igũrũ; nake mũraika ũcio agĩĩka ũndũ wa kũgegania mũno, Manoa na mũka makĩĩonagĩra na maitho mao.Nĩ ũndũ nĩgwakinyire atĩrĩ, atĩ rĩrĩa rũrĩrĩmbĩ rũarĩrĩmbũkire na igũrũ kĩgongona-inĩ, mũraika ũcio wa Jehova agĩkĩambata igũrũ arĩ rũrĩrĩmbĩ-inĩ rũu rũĩ kĩgongona-inĩ; nake Manoa na mũka magĩkĩĩonera ũndũ ũcio, nao magĩkĩĩgũithia maturumithĩtie mothiũ mao thĩ.No rĩrĩ, mũraika ũcio wa Jehova ndaigana gũcoka kuumĩrĩra Manoa, o na kana mũka, rĩngĩ. Hĩndĩ ĩo Manoa agĩkĩmenya atĩ ũcio nĩ mũraika wa Jehova.Nake Manoa agĩkĩĩra mũka atĩrĩ, Ti-itherũ nĩtũgũkua, nĩ gũkorũo nĩtwona Ngai.No mũka akĩmwĩra atĩrĩ, Korũo Jehova nĩarendaga gũtũnina-rĩ, ndangĩĩtĩkĩrĩte kwamũkĩra ihaki riitũ rĩa njino, o na ihaki rĩu rĩa mũtu tũmũrutĩire, o na ndangĩtuonetie maũndũ macio mothe, kana atwĩre maũndũ ta macio ihinda ta rĩrĩ.Nake mũndũ-wa-nja ũcio agĩciara kahĩĩ, agĩgeta Samusoni; nako kaana kau gagĩkũra, nake Jehova agĩkarathima.Ningĩ roho wa Jehova ũgĩgĩitĩka kũmũhĩka arĩ o kũu Mahane-dani, gatagatĩ ga Zora na Eshitaoli.Na rĩrĩ, Samusoni agĩgĩikũrũka agĩkinya Timina, akĩona mũndũ-wa-nja kũu Timina wa airĩtu a Afilisiti.Agĩgĩcoka akĩambata akĩhe ithe na nyina ũhoro ũcio, akĩmera atĩrĩ, Nĩndona mũndũ-wa-nja kũu Timina wa airĩtu a Afilisiti; tondũ ũcio ngũrĩrai we atuĩke mũtumia wakwa.Nao ithe na nyina makĩmũũria atĩrĩ, Hĩ, kaĩ gũtarĩ mũndũ-wa-nja o na ũmwe thĩinĩ wa airĩtu a mũhĩrĩga witũ, kana thĩinĩ wa rũrĩrĩ ruitũ ruothe, atĩ nĩkĩo ũgũthiĩ kũgũra mũndũ-wa-nja wa Afilisiti, o acio mataruaga? Nake Samusoni agĩkĩĩra ithe atĩrĩ, Ngũrĩra o ro ũcio; nĩ ũndũ nĩangenetie mũno.No rĩrĩ, ithe na nyina matioĩ atĩ ũndũ ũcio uumĩte kwĩ Jehova, nĩ ũndũ nĩ gũcaria aacaragia ha kũrutia Afilisiti amokĩrĩre. Na rĩrĩ, ihinda rĩu, Afilisiti nĩo maathaga Isiraeli.Samusoni agĩgĩikũrũka Timina me na ithe na nyina, nao magĩkinya mĩgũnda-inĩ ya mĩthabibu ya kũu Timina; na atĩrĩrĩ, kĩana kĩa mũrũthi gĩkĩmũraramĩra.Naguo roho wa Jehova ũgĩkĩmũkora na hinya mũnene mũno, nake agĩgĩtarũranga o ta ũrĩa angĩatarũrangire kori, na ndaarĩ na kĩndũ guoko; no rĩrĩ, ndaigana kwĩra ithe kana nyina ũrĩa ekĩte.Samusoni agĩgĩikũrũka, akĩaria na mũndũ-wa-nja ũcio, nake akĩmũkenia mũno.Nake aaikaranga agĩcoka gũthiĩ kũmũgĩra, na arĩ njĩra-rĩ, agĩkerũra arore kĩimba kĩrĩa kĩa mũrũthi; na atĩrĩrĩ, hagĩkorũo he mũrumbĩ wa njũkĩ watũũrĩte mwĩrĩ ũcio wa mũrũthi thĩinĩ, na hakagĩa ũũkĩ.Nake akĩũnyita na moko, agĩthiĩ na njĩra akĩũrĩaga, agĩgĩkinya harĩ ithe na nyina, akĩmahe, nao makĩũrĩa; no ndaigana kũmera atĩ ũũkĩ ũcio aũrutĩte mwĩrĩ wa mũrũthi thĩinĩ.Nake ithe agĩikũrũka agĩthiĩ kwĩ mũndũ-wa-nja ũcio; nake Samusoni akĩrugithia gĩathĩ kũu; nĩ gũkorũo ũguo nĩguo aanake maamenyerete gwĩka.Na gũgĩkinya atĩrĩ, atĩ hĩndĩ ĩrĩa maamuonire, makĩmũtwarithĩria aanake mĩrongo ĩtatũ a gũthiĩ thiritũ nake maikare nake.Nake Samusoni agĩkĩmera atĩrĩ, Ta rekei ndĩmũgwatie ndaĩ; na rĩrĩ, mwona mwandugũrĩra ndaĩ ĩo yakwa mĩthenya-inĩ ĩno mũgwanja ya gĩathĩ gĩkĩ, na mũmĩmenye-rĩ, nĩngũmũhe nguo cia gatani mĩrongo ĩtatũ, o na nguo ingĩ mĩrongo ĩtatũ cia kũgarũrĩra;no rĩrĩ, mwaremwo nĩ kũmĩrugũra-rĩ, nĩmũkũ’he nguo mĩrongo ĩtatũ cia gatani, o na nguo ingĩ mĩrongo ĩtatũ cia kũgarũrĩra. Nao magĩkĩmwĩra atĩrĩ, Ta gĩtũgwatie ndaĩ ĩo yaku tũmĩigue.Nake agĩkiuga ũũ:Nyamũ ndĩani thĩinĩ, hagĩkiuma irio thĩinĩ wayo,O nayo nyamũ ĩrĩa ĩrĩ hinya mũno, hagĩkiuma mũrĩo thĩinĩ wayo.Nao matiigana kũhota kũrugũra ndaĩ ĩo ihinda rĩa mĩthenya ĩtatũ.Na gũgĩkinya atĩrĩ, atĩ mũthenya wa kũhingia matukũ mũgwanja-rĩ, andũ acio makĩĩra mũka wa Samusoni atĩrĩ, Ringĩrĩria mũthuriguo atũrugũrĩre ndaĩ ĩo, tũtigagũcine na mwaki, wee mwene o na nyũmba ya thoguo; anga mũtwĩtĩte gũkũ mũũke mũtũtahe? Githĩ ũguo tiguo?Nake mũka wa Samusoni akĩmũrĩrĩra, akiuga atĩrĩ, Wee nĩũ’thũũrĩte na ndũnyenda; ũgwatĩtie ciana cia andũ aitũ ndaĩ na ndũndugũrĩre ndaĩ ĩo. Nake agĩkĩmwĩra atĩrĩ, Njagĩte kũrugũrĩra baba na maitũ, wee nĩwe ngũrugũrĩra?Nake akĩmũrĩrĩra matukũ macio mũgwanja ma gĩathĩ kĩu; na gũgĩkinya atĩrĩ, atĩ mũthenya ũcio wa kũhingia matukũ mũgwanja-rĩ, akĩmũrugũrĩra ndaĩ ĩo, nĩ ũndũ nĩaamũhatĩrĩirie mũno; nake mũndũ-wa-nja ũcio agĩcoka akĩrugũrĩra ciana cia andũ ao ndaĩ ĩo.Na rĩrĩ, mũthenya wa mũgwanja wakinya, o riũa rĩtanathũa-rĩ, andũ acio a itũũra rĩu makĩmwĩra ũũ: Nĩ kĩ gĩkĩrĩtie ũũkĩ kũgĩa mũrĩo? Ningĩ-rĩ, nĩ kĩ gĩkĩrĩtie mũrũthi kũgĩa hinya? Nake agĩkĩmera atĩrĩ,Hĩ! Korũo mũtinarĩma na mori yakwa-rĩ,Mũtingĩarugũra ndaĩ ĩo yakwa.Naguo roho wa Jehova ũkĩmũkora na hinya mũno, agĩgĩikũrũka agĩkinya Ashikeloni, akĩhũra andũ mĩrongo ĩtatũ o kuo, akĩmatunya nguo ciao, agĩkĩhe andũ acio maarugũrire ndaĩ ĩo nguo icio aagwetete cia kũgarũrĩra. Agĩgĩcinwo nĩ marakara mũno, akĩambata, akĩinũka gwa ithe mũciĩ.No rĩrĩ, mũka ũcio wa Samusoni agĩkĩheo mũndũ ũmwe wa thiritũ yake, o ũcio aatuĩte mũratawe.No gũgĩkinya atĩrĩ, atĩ matukũ maathiathia, hĩndĩ ya magetha ma ngano, Samusoni agĩthiĩ gũceerera mũka amũtwarĩre kori; agĩkiuga atĩrĩ, Ngũthiĩ ndonye kwĩ mũka wakwa, o kũu nyũmba thĩinĩ. No rĩrĩ, ithe ndaigana kũmwĩtĩkĩria atonye kuo.Ithe wa mũndũ-wa-nja ũcio agĩkĩmwĩra atĩrĩ, Ti-itherũ ndegereirie atĩ nĩwamũthũũrire o kũmũthũũra; na tondũ ũcio ngĩkĩmũhe mũndũ ũcio warĩ mũrataguo; githĩ mwarĩ wa nyina ũrĩa mũnyinyi wake ti mũthaka kũrĩ we? Ndagũthaitha ũtware ũcio ithenya rĩa ũcio ũngĩ.Nake Samusoni agĩkĩmera atĩrĩ, Ti-itherũ ihinda rĩrĩ, ndirĩ ũũru ũngĩnjokerera ũhoro-inĩ wa Afilisiti ingĩmeka ũũru.Nake Samusoni agĩgĩthiĩ agĩtega mbwe magana matatũ, agĩcihũgũrania ithita, o igĩrĩ igĩrĩ, agĩcoka akĩoya icinga, akĩoherera icinga icio gatagatĩ ga ithita igĩrĩ igĩrĩ cia mbwe icio.Nake aagwatia icinga icio mwaki, agĩcirekia ithiĩ ngano-inĩ ya Afilisiti ĩrĩa yarũngiĩ ĩtarĩ ngethe, agĩgĩcinithia ngano ĩrĩa yarĩ itĩa-inĩ ĩrũgamĩtio mũgũnda, o na ngano ĩrĩa yarũngiĩ ĩtarĩ ngethe, o na ningĩ agĩcinithia mĩgũnda yao ya mĩtamaiyũ.Hĩndĩ ĩo Afilisiti magĩkĩũria atĩrĩ, Ĩ nũ weka ũũ? Nao andũ magĩkiuga, Nĩ Samusoni, mũthoniwe wa mũndũ ũcio wa Timina, nĩ ũndũ nĩamũtunyĩte mũka, akahe mũndũ ũngĩ mũratawe. Afilisiti magĩgĩthiĩ magĩcina mũndũ-wa-nja ũcio, o na ithe, na mwaki.Nake Samusoni agĩkĩmera atĩrĩ, Okorũo ũguo nĩguo mwĩkaga-rĩ, ndirĩ hingo itekwĩrĩhĩria harĩ inyuĩ, na thutha wa ũguo njoke ndige.Samusoni agĩkĩmahũra ihũra inene, akĩmoraga aingĩ mũno, agĩcoka agĩikũrũka, agĩikara mwanya-inĩ wa rũaro rũa ihiga rũa Etamu thĩinĩ.Hĩndĩ ĩo Afilisiti magĩkĩambata, makĩamba hema ciao Juda, makĩharaganĩria kũu Lehi.Nao andũ a Juda magĩkĩmoria atĩrĩ, Nĩ kĩ gĩatũma mũũke mũtũũkĩrĩre? Nao magĩkiuga atĩrĩ, Twaambata nĩguo tũũke tuohe Samusoni, tũmwĩke o ta ũrĩa atwĩkĩte.Hĩndĩ ĩo andũ ngiri ithatũ a Juda magĩgĩikũrũka magĩkinya mwanya-inĩ ũcio wa rũaro rũu rũa ihiga o kũu Etamu, makĩĩra Samusoni atĩrĩ, Kaĩ ũtoĩ atĩ Afilisiti nĩo matwathaga? Rĩu ũndũ ũcio ũgĩtwĩkĩte nĩ ũrĩkũ? Nake agĩkĩmera atĩrĩ, O ta ũrĩa maanjĩkire-rĩ, ũguo noguo na niĩ ndĩmekĩte.Magĩkĩmwĩra ũũ: Tũikũrũkĩte nĩguo tũũke tũkuohe, tũkũnenganĩre moko-inĩ ma Afilisiti. Nake Samusoni akĩmera atĩrĩ, Wĩhĩtei muuge atĩ inyuĩ inyuene mũtinguthũkĩra mũnjũrage.Nao magĩkĩmwarĩria, makĩmwĩra atĩrĩ, Aca, tũtikũguthũkĩra; no nĩ kuoha tũgũkuoha tũkũnyitie, tũkũneane moko-inĩ mao; no rĩrĩ, nĩ ma atĩ ithuene tũtikũũraga. Nao magĩkĩmuoha na mĩhĩndo ĩĩrĩ mĩerũ, makĩmwambatia makĩmũruta rũaro-inĩ rũu rũa ihiga.Na rĩrĩ, aakinya Lehi-rĩ, Afilisiti magĩkĩanĩrĩra na mũgambo mũnene maacemania nake; naguo roho wa Jehova ũkĩmũkora na hinya mũnene, nayo mĩhĩndo ĩo ohetwo nayo moko ĩgĩtuĩka o ta ũguta ũcinĩtwo na mwaki, nayo mĩnyamũ ĩo aakĩohetwo nayo ĩkĩgũa thĩ, ĩkĩmuuma njara.Nake agĩkĩona rũkambucu rũa ndigiri rũtarĩ rũkũrũ, agĩtambũrũkia guoko akĩruoya, akĩũraga andũ ngiri naruo.Nake Samusoni agĩkiuga atĩrĩ,Njiganĩrĩire andũ hĩba na hĩba, ndĩmoragĩte na rũkambucu rũa ndigiri,Ĩĩ ti-itherũ, na ũndũ wa rũkambucu rũu, nĩ andũ ngiri njũragĩte biũ.Na gũgĩkinya atĩrĩ, atĩ aarĩkia kwaria ciugo icio, agĩte rũkambucu rũu aarĩ naruo guoko; naho handũ hau hagĩgĩtuwo Ramathu-lehi.Nake agĩkĩigua anyotete mũno, na tondũ ũcio agĩgĩkaĩra Jehova, akiuga atĩrĩ, Ũhoro ũyũ mũnene ũũ wa kũhonokanio-rĩ, ũũheanĩte na guoko gwakwa, niĩ ndungata yaku, na rĩu ngwatĩte gũkua nĩ nyota, njikare ta ’neanĩtwo moko-inĩ ma andũ aya mataruaga.No rĩrĩ, Ngai agĩtua irima handũ haarĩ mwanya o kũu Lehi, naho hagĩkiuma maĩ; nake aamanyua, hinya wa roho wake ũkĩmũcokerera, akĩriũka; na tondũ ũcio rĩĩtwa rĩa handũ hau rĩgĩtuwo Eni-hakore; naho harĩ o kũu Lehi o na ũmũthĩ.Nake Samusoni agĩtiirĩrĩra Isiraeli mĩaka mĩrongo ĩĩrĩ matukũ macio ma Afilisiti.Ningĩ Samusoni agĩgĩthiĩ Gaza, akĩona mũmaraya kuo, agĩtonya harĩ we.Naguo ũndũ ũcio ũkĩĩrũo Agaza, magĩkĩĩrũo atĩrĩ, Samusoni nĩokĩte gũkũ. Nao magĩkĩmũthiũrũrũkĩria, makĩraara mamuohetie ũtukũ mũgima o hau kĩhingo-inĩ gĩa itũũra rĩu, o na makĩraara makirĩte ki ũtukũ ũcio wothe, makiuga atĩrĩ, Rekei tũikare nginya o rũcinĩ gwakĩa, na hĩndĩ ĩo tũgakĩmũũraga.Nake Samusoni agĩgĩkoma nginya o ũtukũ gatagatĩ, agĩcoka agĩũkĩra o hĩndĩ ĩo ũtukũ gatagatĩ, akĩnyita mĩrango ya kĩhingo gĩa itũũra rĩu, o na itugĩ ciayo cierĩ, akĩmĩmunyanĩria na igera ciayo, akĩmĩigĩrĩra ciande ciake, akĩmĩkuua, akĩmĩtwara o igũrũ gacũmbĩrĩ ga kĩrĩma kĩrĩa kĩng’etheire Hebironi.Na gũgĩkinya atĩrĩ, atĩ thutha wa ũguo akĩenda mũndũ-wa-nja watũire gĩtuamba-inĩ gĩa Soreku, nake etagwo Delila.Nao anene a Afilisiti magĩũkĩra magĩthiĩ harĩ we, makĩmwĩra atĩrĩ, Mũhenererie ũmenye harĩa hinya ũcio wake mũnene ũrĩ, na ũmenye ũrĩa tũngĩĩka nĩguo tũmũtorie, nĩ getha tũmuohe tũmwagie hinya; na ithuĩ ithuothe, o mũndũ, nĩtũgũkũhe mbia ngiri ĩmwe na igana rĩmwe.Nake Delila agĩkĩĩra Samusoni atĩrĩ, Ndagũthaitha, njĩra harĩa hinya ũcio waku mũnene ũrĩ, o na ningĩ-rĩ, nĩ ta kĩ ũngĩohwo nakĩo nĩguo wagithio hinya.Nake Samusoni agĩkĩmwĩra atĩrĩ, Mangĩnjoha na nga mũgwanja cia muogothano itarĩ ciomithio-rĩ, ndaaga hinya nduĩke o ta andũ arĩa angĩ.Anene a Afilisiti magĩgĩtwarĩra Delila nga mũgwanja cia muogothano itarĩ ciomithio, agĩkĩmuoha nacio.Nake mũndũ-wa-nja ũcio agĩgĩkorũo aigĩte andũ kanyũmba kaarĩ thĩinĩ wa iria ingĩ mamuohie. Nake agĩkĩmwĩra atĩrĩ, Samusoni, wĩ mũkore nĩ Afilisiti. Nake agĩgĩtuanga nga icio o ta ũrĩa mbutha ya ũguta ĩtuĩkaga yahutia mwaki. Na tondũ ũcio hinya wake ndũigana kũmenyeka harĩa ũrĩ.Ningĩ Delila akĩĩra Samusoni ũũ: Atĩrĩ, wee nĩ itherũ ũningĩte, ũkanjĩra ndeto cia maheni; rĩu ndagũthaitha ta kĩnjĩre kĩrĩa ũngĩohwo nakĩo.Nake agĩkĩmwĩra atĩrĩ, Mangĩnjoha na mĩhĩndo mĩtungu ya muogothano ĩtarĩ yarutithio wĩra-rĩ, ndaaga hinya nduĩke o ta andũ arĩa angĩ.Delila agĩkĩoya mĩhĩndo mĩtungu ya muogothano, akĩmuoha nayo; agĩcoka akĩmwĩra atĩrĩ, Samusoni, wĩ mũkore nĩ Afilisiti. Nao andũ a kũmuohia maaikarĩte kanyũmba kaarĩ thĩinĩ wa iria ingĩ. Nake akĩmĩtuanga o ta ũrĩa angĩtua uthi, ĩkĩmuuma moko.Ningĩ Delila agĩkĩĩra Samusoni atĩrĩ, Kuuma o ihinda rĩa mbere o na rĩu no itherũ ũningaga, ũkanjĩra ndeto cia maheni; rĩu ta kĩnjĩre wega kĩrĩa ũngĩohwo nakĩo. Nake agĩkĩmwĩra atĩrĩ, No ũtonyanirie ciohe ici mũgwanja cia njuĩrĩ ya mũtwe wakwa na ndigi cia mũtambo wa gũtuma tama.Nake Delila agĩciohania na mũnyamũ wa mũtambo, agĩkĩmwĩra atĩrĩ, Samusoni, wĩ mũkore nĩ Afilisiti. Nake agĩũkĩra toro, akĩmunya mũnyamũ ũcio wa mũtĩ wa mũtambo, hamwe na ndigi ciothe iria ciarĩ ho.Ningĩ Delila akĩmwĩra atĩrĩ, Wakĩhota atĩa kuuga ũũ: Nĩngwendete; na ngoro yaku ndĩkĩrĩ hamwe na yakwa? Rĩu nĩ mahinda matatũ ũningĩte itherũ, na ndũrĩ wanjĩra harĩa hinya ũyũ waku mũnene ũrĩ.Na gũgĩkinya atĩrĩ, atĩ rĩrĩa aamũhatĩrĩirie mĩthenya yothe na ũndũ wa ũhoro ũrĩa aamwĩraga, o na akamũringagĩrĩria mũno, ngoro yake ĩkĩya kũigua ũũru o ta angĩenda gũkua.Na tondũ ũcio agĩkĩmwĩra maũndũ mothe marĩa maarĩ ngoro-inĩ yake, akiuga atĩrĩ, Ndirĩ ndahĩtũkĩrũo nĩ rũenji mũtwe wakwa; nĩ ũndũ ndũire ndĩ Mũnaziri wamũrĩirũo Ngai gwata hĩndĩ ĩrĩa ndoimire nda ya maitũ; no rĩrĩ, ingĩenjwo-rĩ, hinya wakwa wora nduĩke o ta andũ arĩa angĩ othe.Na rĩrĩ, hĩndĩ ĩrĩa Delila onire atĩ ekũmwĩra maũndũ mothe marĩa marĩ ngoro-inĩ yake-rĩ, akĩrekania anene a Afilisiti magetwo, agĩkĩmera atĩrĩ, Ambatai mũũke o ihinda rĩngĩ rĩmwe, nĩ gũkorũo nĩanjĩrĩte maũndũ mothe marĩa marĩ ngoro-inĩ yake. Nao anene acio a Afilisiti magĩkĩambata magĩkinya harĩ we, na magĩthiĩ makuuĩte mbia iria maamwĩrĩire na moko.Nake Delila agĩkĩreka akome maru-inĩ make, agĩĩta mũndũ, agĩũka akĩmwenja ciohe icio mũgwanja cia njuĩrĩ ya mũtwe wake; agĩgĩitĩka kũmwagithia hinya, naguo hinya wake ũgĩkĩmuuma.Agĩkĩmwĩra atĩrĩ, Samusoni, wĩ mũkore nĩ Afilisiti. Nake agĩgĩũkĩra toro, akiuga atĩrĩ, Nguuma nja ndĩĩribaribe o ta ũrĩa njĩkaga mahinda marĩa mangĩ. No rĩrĩ, ndaamenyete atĩ Jehova nĩamwehereire.Nao Afilisiti magĩkĩmũnyita, makĩmũkũũra maitho; makĩmũikũrũkia Gaza, makĩmuoha na mĩnyororo ya gĩcango; nake agĩtũũra athĩaga e kũu nyũmba ya korokoro.No rĩrĩ, thutha wa aarĩkia kwenjwo-rĩ, njuĩrĩ ya mũtwe wake ĩkĩambĩrĩria gũcoka gũkũra.Nao anene a Afilisiti magĩkĩũngana othe nĩ getha marutĩre Dagoni, ngai yao, igongona inene, o na makene; nĩ ũndũ moigire atĩrĩ, Ngai iitũ nĩĩrekereirie Samusoni thũ iitũ, ĩkamũneana moko-inĩ maitũ.Na hĩndĩ ĩrĩa andũ maamuonire, makĩgatha ngai yao, nĩ gũkorũo moigire atĩrĩ, Thũ iitũ, o na mũthũkia wa bũrũri witũ, ũrĩa woragire andũ aingĩ mũno thĩinĩ witũ, ngai iitũ nĩĩmũrekereirie ĩkamũneana moko-inĩ maitũ.Na gũgĩkinya atĩrĩ, atĩ hĩndĩ ĩrĩa ngoro ciao ciaiyũrĩtwo nĩ gĩkeno, magĩkiuga atĩrĩ, Samusoni nĩetwo, oke eke maũndũ ma gũtũthekia. Nake Samusoni agĩgĩĩtwo oime kũu korokoro-inĩ; nake agĩĩka maũndũ ma mathekania arĩ mbere yao; nao maamũigire gatagatĩ-inĩ ga itugĩ cia nyũmba ĩo maarĩ.Nake Samusoni agĩkĩĩra kamwanake karĩa kaamũnyitaga atĩrĩ, Ta reka ’hutie itugĩ ici itiirĩte nyũmba ĩno, ndĩciigue, nĩ getha ndĩĩtiiranie nacio.Na rĩrĩ, nyũmba ĩo yaiyũrĩtwo nĩ arũme na andũ-a-nja; o nao anene othe a Afilisiti maarĩ kuo; nao andũ arĩa maarĩ nyũmba igũrũ maarĩ ta ngiri ithatũ, arũme na andũ-a-nja, nao nĩ kwĩrorera meroragĩra maũndũ macio ma mathekania mekagwo nĩ Samusoni.Nake Samusoni agĩgĩkaĩra Jehova, akĩmwĩra atĩrĩ, Jehova Ngai, ndagũthaitha ũndirikane; na ũ’he hinya, ndagũthaitha Ngai, o ihinda rĩrĩ rĩmwe riiki, nĩ getha ndĩĩrĩhĩrie maitho makwa merĩ harĩ Afilisiti o ro ihinda rĩrĩ.Nake Samusoni agĩkĩnyita itugĩ icio cierĩ cia gatagatĩ, iria ciatiirĩte nyũmba ĩo, agĩĩtiirania nacio, kĩmwe agĩkĩnyita na guoko gwake kwa ũrĩo, na kĩrĩa kĩngĩ na guoko gwake kwa ũmotho.Nake Samusoni agĩkiuga atĩrĩ, Ndĩrokuanĩra na Afilisiti. Agĩkĩinamĩrĩra, akĩruta hinya ũrĩa wothe aarĩ naguo; nayo nyũmba ĩo ĩkĩgũĩra anene, o na andũ othe arĩa maarĩ kuo thĩinĩ. Tondũ ũcio andũ arĩa oragire agĩkua maarĩ aingĩ gũkĩra arĩa oragire hĩndĩ ĩrĩa aarĩ muoyo.Hĩndĩ ĩo ariũ a ithe, o na andũ othe a nyũmba ya ithe, magĩikũrũka, makĩmũkuua, makĩmwambatia, makĩmũthika gatagatĩ ga Zora na Eshitaoli, o handũ harĩa haathikanagwo ha Manoa, ithe. Nake aatiirĩrĩire Isiraeli mĩaka mĩrongo ĩĩrĩ.Na rĩrĩ, kwarĩ mũndũ ũmwe wa bũrũri ũrĩa wĩ irĩma nyingĩ wa Efiraimu, nake etagwo Mika.Ũcio agĩkĩĩra nyina atĩrĩ, Mbia iria ngiri ĩmwe na igana rĩmwe iria waiyirũo, o na ũkĩrumana kĩrumi nĩ ũndũ wacio, na ũgĩkĩrumana ngĩĩiguagĩra na matũ makwa-rĩ, atĩrĩrĩ, mbia icio nĩ niĩ ndĩ nacio; nĩ niĩ ndacioire. Nake nyina agĩkiuga atĩrĩ, Mũrũ wakwa, ũrorathimwo nĩ Jehova!Nake agĩgĩcokeria nyina mbia icio ngiri ĩmwe na igana rĩmwe, nake nyina agĩkiuga atĩrĩ, Niĩ ti-itherũ nĩndaamũrĩire Jehova betha ĩo, yume moko-inĩ makwa, nĩ ũndũ waku wee mũrũ wakwa, ĩthondekwo mũhianano mwacũhie o na wa gũtwekio, na rĩu tondũ ũcio nĩndagĩgũcokeria.Na rĩrĩ, aacokeria nyina mbia icio-rĩ, nyina agĩkĩoya mbia magana merĩ, agĩcinengera mũtwekia wa betha, nake agĩthondeka nacio mũhianano wa gwacũhio, o na wa gũtwekio; nayo ĩkĩigwo kwa Mika mũciĩ.Na rĩrĩ, mũndũ ũcio, ti Mika, aarĩ na nyũmba ya kũhoera Ngai; nake agĩgĩthondeka ebodi, o na mĩhianano ya kũhoya Ngai nayo, agĩcoka akĩamũra mũndũ ũmwe wa ariũ ake, akĩmũtheria, agĩtuĩka mũthĩnjĩri-Ngai wake.Na matukũ macio, gũtiarĩ mũthamaki wa gũthamakĩra Isiraeli; o mũndũ ekaga o ta ũrĩa onaga kwagĩrĩire we mwene.Na rĩrĩ, kwarĩ mwanake woimĩte Bethi-lehemu-juda, itũũra rĩa mũhĩrĩga wa Juda, na aarĩ Mũlawii, nake mũndũ ũcio nĩ kũgena aagenete kuo.Nake mũndũ ũcio agĩkiuma itũũra rĩu rĩa Bethi-lehemu-juda, nĩguo athiĩ o kũndũ kũrĩa angĩona gwa gũtũũra; nake rĩrĩa aathiangaga-rĩ, akĩya gũkinya mũciĩ wa Mika, o kũu bũrũri ũcio wĩ irĩma nyingĩ wa Efiraimu.Nake Mika akĩmũũria atĩrĩ, Uumĩte kũ? Nake akĩmwĩra atĩrĩ, Ndĩ Mũlawii wa Bethi-lehemu-juda; nĩ gũthiĩ ndĩrathiĩ gũikara o kũrĩa ndĩrĩona gwa gũtũũra.Mika agĩkĩmwĩra atĩrĩ, Ndũgĩtũũranie na niĩ, ũtuĩke ta ũrĩ baba, o na ũtuĩke mũthĩnjĩri-Ngai wakwa, na nĩndĩrĩkũheaga mbia ikũmi mwaka o mwaka, na nguo cia kwĩhumba; na ningĩ no niĩ ndĩrĩkũheaga irio cia kũrĩa. Tondũ ũcio Mũlawii ũcio agĩtonya atũũranie nake.Mũlawii ũcio agĩgĩĩtĩkĩra gũtũũrania na mũndũ ũcio akenete; nake mwanake ũcio akonagwo nĩwe atariĩ o ta mũndũ ũmwe wa ariũ ake.Nake Mika agĩkĩamũra Mũlawii ũcio, akĩmũtheria; nake mwanake ũcio agĩgĩtuĩka mũthĩnjĩri-Ngai wake, nake agĩtũũra o kũu kwa Mika.Hĩndĩ ĩo Mika akiuga atĩrĩ, Rĩu ndĩ kũmenya atĩ Jehova nĩekũnjĩka maũndũ mega, nĩ gũkorũo ndĩ na Mũlawii ũtuĩkĩte mũthĩnjĩri-Ngai wakwa.Na rĩrĩ, matukũ macio gũtiarĩ mũthamaki wa gũthamakĩra Isiraeli; ningĩ matukũ o macio, mũhĩrĩga wa Dani no wacaragia bũrũri wa gũtuĩka igai rĩaguo ũũtũũre, nĩ ũndũ o na nginya hĩndĩ ĩo, igai rĩaguo rĩtiaũgũĩrĩire mĩhĩrĩga-inĩ ya Isiraeli.Nacio ciana cia Dani igĩkĩrekia andũ atano a nyũmba yacio, mathurĩtwo thĩinĩ wa andũ a cio othe, moimĩte Zora na Eshitaoli, magatuĩrie ũhoro wa bũrũri maũthigane; nao andũ acio maarĩ njamba. Nacio ciana cia Dani ikĩmera atĩrĩ, Thiĩi mũgatuĩrie ũhoro wa bũrũri kũndũ guothe; nao magĩgĩkinya nyũmba ya Mika, o kũu bũrũri ũcio wĩ irĩma nyingĩ wa Efiraimu makĩraara kuo.Na rĩrĩ, maakuhĩhĩria nyũmba ya Mika, makĩmenya mũgambo wa mwanake ũcio Mũlawii; nao magĩgĩkerũra kuo, makĩmũũria atĩrĩ, Nũ wagĩkũrehire gũkũ? Na nĩ atĩa ũreka gũkũ? Na nĩ ũhoro ũrĩkũ wĩ naguo gũkũ?Nake agĩkĩmera atĩrĩ, Mika nĩwe wanjĩkire maũndũ mana na mana, na nĩanyandĩkĩte ndĩmũrutĩre wĩra, ngagĩtuĩka mũthĩnjĩri-Ngai wake.Nao magĩkĩmwĩra atĩrĩ, Twagũthaitha ũtũhoere kĩrĩra harĩ Ngai nĩ getha tũmenye kana rũgendo rũrũ nĩrũkũgaacĩra.Nake mũthĩnjĩri-Ngai ũcio agĩkĩmera atĩrĩ, Thiĩi na thayũ; Jehova nĩetĩkĩrĩte mũthiĩ na njĩra ĩo mũrorete rĩu.Hĩndĩ ĩo andũ acio atano magĩkiuma hau, magĩĩthiĩra, magĩkinya Laishi; magĩkĩona atĩ andũ arĩa maatũire kuo maaikarĩte matarĩ na ũgwati o na ũrĩkũ, tondũ maatũũrĩte o ta ũrĩa Azidoni maatũũraga me na thayũ, matarĩ na ũgwati; nĩ ũndũ bũrũri ũcio wao ndwarĩ mũndũ o na ũrĩkũ warĩ na ũhoti wa kũmeka ũũru thĩinĩ wa ũndũ o na ũrĩkũ, nao nĩmaaraihanĩrĩirie mũno na Azidoni, ningĩ matiarĩ na ũhoro na mũndũ o na ũrĩkũ.Nao athigani acio magĩkĩhũndũka magĩcoka kũrĩ ariũ a ithe wao o kũu Zora na Eshitaoli; nao ariũ acio a ithe magĩkĩmoria atĩrĩ, Mũkuuga atĩa?Nao makiuga atĩrĩ, Arahũkai, mũũkĩre twambate tũkahũrane nao; nĩ ũndũ nĩtwona bũrũri ũcio, na atĩrĩrĩ, nĩ mwega mũno; kaĩ mũgĩikarĩte o ro ũguo mũtegwika ũndũ? Tigai thiea wa gũthiĩ gũtonya bũrũri ũcio, mũwĩgwatĩre ũtuĩke igai rĩanyu.Na rĩrĩ, mwakinya kuo nĩmũgũkora andũ maikarĩte matarĩ na ũgwati o na ũrĩkũ megwĩtigĩra. Na rĩrĩ, bũrũri ũcio nĩ mũnene, na Ngai nĩaũheanĩte akawĩkĩra moko-inĩ manyu; ningĩ kũu nĩ kũndũ gũtarĩ kĩndũ o na kĩmwe kĩngĩagwo kĩa indo iria irĩ thĩ.Naho hagĩkiumagara andũ magana matandatũ a nyũmba ya Dani meohete indo ciao cia mbaara moimĩte Zora na Eshitaoli.Nao magĩkĩambata, makĩamba hema ciao Kiriathu-jearimu, o kũu bũrũri wa Juda; na tondũ ũcio kũndũ kũu gũtũire gwĩtagwo Mahane-dani, o na ũmũthĩ; na atĩrĩrĩ, kwĩ na nyunjurĩ ya Kiriathu-jearimu.Nao moima kũu magĩkĩgera bũrũri ũcio wĩ irĩma nyingĩ wa Efiraimu, magĩkinya mũciĩ wa Mika.Nao andũ acio atano maathiĩte gũthigana bũrũri ũcio wa Laishi magĩkĩũria ariũ a ithe wao atĩrĩ, Nĩmũkũmenyete atĩ mũciĩ ũyũ wĩ na ebodi, na mĩhianano ya kũhoya Ngai nayo, na mũhianano wa gwacũhio, o na wa gũtwekio? Tondũ ũcio wĩciriei rĩu ũrĩa mũgwĩka.Nao magĩgĩkerũra kũu, magĩkinya mũciĩ wa mwanake ũcio Mũlawii, o kũu mũciĩ wa Mika, nao makĩmũũria kana no mũhoro.Nao andũ acio magana matandatũ a ciana cia Dani meohete indo ciao cia ita makĩrũgama itonyero-inĩ rĩa kĩhingo.Nao andũ acio atano maathiĩte gũthigana bũrũri ũcio magĩgĩtonya kuo, makĩoya mũhianano ũcio wa gwacũhio, na ebodi ĩo, na mĩhianano ĩo ya kũhoya Ngai nayo, o na mũhianano ũcio ũngĩ wa gũtwekio; nake mũthĩnjĩri-Ngai ũcio aarũgamĩte o kũu itonyero-inĩ rĩa kĩhingo arĩ hamwe na andũ acio magana matandatũ meohete indo ciao cia ita.Na maatonya mũciĩ wa Mika, makĩgĩra mũhianano ũcio wa gwacũhio, na ebodi ĩo, na mĩhianano ĩo ya kũhoya Ngai nayo, o na mũhianano ũcio ũngĩ wa gũtwekio-rĩ, mũthĩnjĩri-Ngai ũcio agĩkĩmoria atĩrĩ, Mũreka atĩa?Nao magĩkĩmwĩra atĩrĩ, Kira, na wĩhumbe kanua na rũhĩ, ũtwarane na ithuĩ, ũtuĩke ta ũrĩ ithe witũ, o na ũtuĩke mũthĩnjĩri-Ngai witũ. Anga ũkuona ta wagĩrĩirũo nĩ gũtuĩka mũthĩnjĩri-Ngai wa mũndũ ũmwe, kana nĩ ũtuĩke mũthĩnjĩri-Ngai wa mũhĩrĩga mũgima, o na wa mbarĩ ng’ima, thĩinĩ wa Isiraeli?Nake mũthĩnjĩri-Ngai ũcio agĩkena na ngoro, akĩoya ebodi ĩo, na mĩhianano ĩo ya kũhoya Ngai nayo, o na mũhianano ũcio wa gwacũhio, agĩtonya thĩinĩ wa andũ acio.Magĩkĩgarũrũka magĩĩthiĩra, magĩthiĩ ciana ciao, na ũhiũ, o na indo ciao, imatongoretie.Na rĩrĩ, hĩndĩ ĩrĩa maakorirũo maathiĩ handũ harayaraya moima mũciĩ wa Mika-rĩ, andũ arĩa maarĩ mĩciĩ ĩrĩa yakuhanĩrĩirie na mũciĩ wa Mika makĩũngana othe hamwe magĩkĩrũmĩrĩra ciana icio cia Dani, na magĩcikinyĩra.Magĩkĩanĩrĩra ciana icio cia Dani, nacio ikĩhũgũra mothiũ ma cio, ikĩũria Mika atĩrĩ, Kaĩ wona atĩa tondũ woka na gĩkundi gĩkĩ kĩa andũ?Nake agĩkĩmera atĩrĩ, Mũkĩoete ngai ciakwa iria ndethondekeire, mũgathiĩ nacio, o na mũthĩnjĩri-Ngai, na mũgethiĩra-rĩ, niĩ mũkĩndigĩte na kĩ? Na mũgũkĩnjũria ũũ: Kaĩ wona atĩa, nĩkĩ?Nacio ciana icio cia Dani ikĩmwĩra atĩrĩ, Tumia kanua; menya ũreke mũgambo waku ũiguwo thĩinĩ witũ, nĩ getha hihi andũ amwe a marakara matigakũguthũkĩre, nawe ũũrũo nĩ muoyo mwĩ na andũ a nyũmba yaku.Nacio ciana icio cia Dani igĩgĩĩthiĩra; nake Mika ona atĩ andũ acio me na hinya kũmũkĩra-rĩ, akĩhũndũka, akĩĩinũkĩra gwake mũciĩ.Nao magĩgĩthiĩ na indo icio Mika aathondekete, o na mũthĩnjĩri-Ngai ũrĩa aarĩ nake, magĩkinya Laishi, magĩkora atĩ andũ akuo maatũire me na thayũ, na matarĩ na ũgwati o na ũrĩkũ, magĩkĩmahũra na hiũ cia njora, na magĩcina itũũra rĩao na mwaki.Na gũtionekire wa kũmahonokia, nĩ ũndũ itũũra rĩu nĩrĩaraihanĩrĩirie mũno na Zidoni, nao andũ akuo matiarĩ na ũhoro na mũndũ o na ũrĩkũ wa kũngĩ; narĩo itũũra rĩu rĩarĩ gĩtuamba-inĩ kĩrĩa gĩakuhanĩrĩirie na Bethi-rehobu. Nacio ciana cia Dani igĩgĩcoka igĩaka itũũra rĩu, ikĩrĩtũũra.Narĩo rĩĩtwa rĩa itũũra rĩu ikĩrĩtua Dani, o ta ũrĩa ithe wacio Dani, ũrĩa waciarĩtwo nĩ Isiraeli, etagwo; no rĩrĩ, itũũra rĩu mbere ĩo rĩetagwo Laishi.Nacio ciana icio cia Dani ikĩĩhandĩra mũhianano ũcio wa gwacũhio; nake Jonathani wa Gerishoni mũrũ wa Musa, we mwene, o na ariũ ake, magĩtuĩka athĩnjĩri-Ngai a mũhĩrĩga wa Adani o nginya hĩndĩ ĩrĩa andũ acio maatahirũo makĩrutwo bũrũri ũcio.Tondũ ũcio igĩkĩĩhandĩra mũhianano wa gwacũhio, ũcio Mika aathondekete, igĩtũũra iũmenyereire ihinda rĩrĩa rĩothe nyũmba ya Ngai yarĩ Shilo.Na gũgĩkinya atĩrĩ, atĩ matukũ-inĩ o ro macio gũtaarĩ mũthamaki kũu Isiraeli, gũgĩkorũo kwĩ Mũlawii ũmwe waikarĩte mũthia-inĩ wa bũrũri ũrĩa wĩ irĩma nyingĩ wa Efiraimu, nake nĩehikĩirie thuriya ya kũu Bethi-lehemu-juda.Nayo thuriya ĩo ĩgĩkĩmwaganĩra nĩ kũhũra maraya, nayo ĩgĩkiuma gwake, ĩgĩĩthiĩra gwa ithe o kũu Bethi-lehemu-juda, ĩgĩikara kuo ta mĩeri ĩna.Nake mũthuri wayo agĩũkĩra akĩmĩrũmĩrĩra, nĩ getha akamĩarĩrie na ũhoreri amĩcokie mũciĩ; agĩgĩthiĩ me na ndungata yake, o na ndigiri ciake igĩrĩ; nake mũirĩtu ũcio agĩkĩmũtonyia gwa ithe mũciĩ; nake ithe aakĩmuona, agĩkena mũno nĩ ũndũ wa kuonana nake.Nake mũthoniwe, ithe wa mũirĩtu ũcio, akĩmũgiria athiĩ, agĩgĩikarania nake mĩthenya ĩtatũ; tondũ ũcio magĩkĩrĩa na makĩnyua, o na makĩraara kuo.Na gũgĩkinya atĩrĩ, atĩ mũthenya wa ĩna makĩroka gũũkĩra rũcinĩ tene, nake Mũlawii ũcio akĩarahũka ethiĩre; nake ithe wa mũirĩtu ũcio agĩkĩĩra mũthoniwe atĩrĩ, Amba ũhorerie ngoro yaku wĩgagũre tũirio tũnini, na thutha wa ũguo mũcoke mwĩthiĩre.Tondũ ũcio magĩgĩikara thĩ, makĩrĩa na makĩnyua, o erĩ marĩ hamwe; nake ithe wa mũirĩtu ũcio akĩĩra mũndũ ũcio atĩrĩ, Ndagũthaitha wĩtĩkĩre gũikara ũtukũ ũyũ wothe wĩkenie ngoro yaku.Nake mũndũ ũcio agĩgĩũkĩra, nĩguo athiĩ; no rĩrĩ, mũthoniwe akĩmũringĩrĩria mũno araare, agĩkĩraara kuo rĩngĩ.Ningĩ mũthenya ũyũ ũngĩ wa ĩtano akĩroka gũũkĩra rũcinĩ tene mũno ethiĩre; nake ithe wa mũirĩtu ũcio akĩmwĩra atĩrĩ, Ndagũthaitha ũhorerie ngoro yaku mũtinde gũkũ o nginya gũtukatuke; nao magĩkĩrĩa me hamwe o erĩ.Na rĩrĩ, hĩndĩ ĩrĩa mũndũ ũcio okĩrire ethiĩre, we mwene na thuriya ĩo yake, o na ndungata yake-rĩ, mũthoniwe, ithe wa mũirĩtu ũcio, akĩmwĩra ũũ: Atĩrĩrĩ, rĩu gũkiriĩ gũtuka, ndagũthaitha ũraare gũkũ; kaĩ ũtekuona nĩ gũtuku; ikara ũraare gũkũ, nĩ getha wĩkenie ngoro yaku, na ũroke gũũkĩra rũcinĩ tene wĩthiĩre, nĩguo ũinũke gwaku mũciĩ.No rĩrĩ, mũndũ ũcio ndetĩkĩrire kũraara kuo ũtukũ ũcio, no nĩ gũũkĩra okĩrire agĩĩthiĩra, nake agĩgĩkinya handũ hang’ethanĩire na Jebusi (na nokuo Jerusalemu); nake aarĩ na ndigiri iria ciake cierĩ ciĩkĩrĩtwo matandĩko; nao maarĩ hamwe na thuriya ĩo yake.Na rĩrĩ, hĩndĩ ĩrĩa maakorirũo makuhĩhĩirie Jebusi, gũgĩkorũo gũkiriĩ gũtuka; nayo ndungata yake ĩgĩkĩĩra mwathi wayo atĩrĩ, Ndagũthaitha ũreke tũkerũre tũtonye itũũra rĩrĩ rĩa Ajebusi, tũraarĩrĩre kuo.Nake mwathi wayo akĩmĩĩra atĩrĩ, Aca, tũtingĩkerũra itũũra rĩa rũrĩrĩ rũtarĩ rũa ciana cia Isiraeli; no nĩ kũhĩtũka tũkũhĩtũka tũkinye Gibea.Agĩgĩcoka akĩĩra ndungata yake atĩrĩ, Ũka tũthiĩ tũkuhĩhĩrie itũũra rĩmwe rĩa matũũra marĩa me mbere iitũ, Gibea, kana Rama, tũraarĩrĩre kuo.Tondũ ũcio magĩgĩthiathia; narĩo riũa rĩkĩmathũĩra makinyĩte hakuhĩ na Gibea, narĩo nĩ itũũra rĩa Benjamini.Nao magĩgĩkerũra nĩguo makaraarĩrĩre kũu Gibea; nake agĩgĩtonya itũũra rĩu, agĩikara thĩ njĩra-inĩ ĩmwe yarĩo, nĩ ũndũ gũtirĩ mũndũ wamagwatire ũgeni maraarĩrĩre gwake.Na atĩrĩrĩ, o kĩhwaĩ-inĩ, hagĩgĩũka mũthuri mũkũrũ oimĩte wĩra-inĩ wake wa mũgũnda, agĩkinya harĩ o; nake agĩkorũo nĩ wa bũrũri ũrĩa wĩ irĩma nyingĩ wa Efiraimu, no nĩ gũtũũra aatũũrĩte kũu Gibea arĩ mũgeni kuo; no rĩrĩ, andũ a kũndũ kũu maarĩ Abenjamini.Nake mũthuri ũcio agĩgĩtiira maitho akĩona mũgendi njĩra-inĩ ya itũũra; agĩkĩmũũria atĩrĩ, Wathiĩ kũ? Na uuma kũ?Nake akĩmwĩra atĩrĩ, Nĩ gũthiĩ tũrathiĩ tuumĩte Bethi-lehemu-juda tũkinye mũthia-inĩ wa bũrũri ũrĩa wĩ irĩma nyingĩ wa Efiraimu; gwitũ nĩ kũu, na nĩ gũthiĩ ndĩrathiĩte Bethi-lehemu-juda; na rĩu nĩ gũthiĩ ngũthiĩ nginye nyũmba ya Jehova; na gũtirĩ mũndũ ũngwatĩte ũgeni gwake mũciĩ.No rĩrĩ, mahuti ma gũkomerũo nĩ ndigiri ciitũ, o na irio ciacio, twĩ nacio; o na ningĩ twĩ na mũgate na ndibei nĩ ũndũ wakwa, o na ũndũ wa ndungata ĩno yaku ya mũndũ-wa-nja, o na ũndũ wa mwanake ũyũ ithuĩ, ndungata ciaku, twĩ nake; hatirĩ kĩndũ o na kĩmwe twagĩte.Nake mũthuri ũcio mũkũrũ agĩkĩmwĩra atĩrĩ, Ũrogĩa na thayũ; reka kĩrĩa gĩothe ũbatairio nĩkĩo kĩgĩe igũrũ rĩakwa; no ndũngĩkĩraara njĩra-inĩ.Tondũ ũcio agĩkĩmũtwara gwake mũciĩ, agĩcoka akĩhe ndigiri ciake gĩa kũrĩa; nao magĩgĩĩthamba magũrũ, magĩcoka makĩrĩa na makĩnyua.Na rĩrĩ, hĩndĩ ĩo mekenagia-rĩ, atĩrĩrĩ, andũ amwe aaganu mũno a itũũra rĩu magĩthiũrũrũkĩria nyũmba, makĩhũranga mũrango; nao magĩkĩaria na mũnene wa nyũmba ĩo, mũthuri ũcio mũkũrũ, makĩmwĩra atĩrĩ, Ruta mũndũ ũcio ũũkire kũu nyũmba yaku nja, tũmũgwate.Nake mũthuri ũcio mũnene wa nyũmba ĩo akiuma, agĩthiĩ kũrĩ o, akĩmera atĩrĩ, Aca, andũ aya! Ndamũthaitha tigai gwĩka ũndũ ũcio wa waganu kuona atĩ mũndũ ũyũ okĩte nyũmba yakwa-rĩ, menyai mwĩke ũndũ ũcio wa ũkĩgu.Atĩrĩrĩ, mwarĩ wakwa nĩwe ũyũ, na nĩ mũirĩtu gathirange, o nayo thuriya ya mũndũ ũcio nĩyo ĩno; acio-rĩ, nĩngũmuumĩria nja o ro rĩu, mũmaagithie gĩtĩo, o na mũmeke o ta ũrĩa mũrĩona kwagĩrĩire; no rĩrĩ, mũndũ ũyũ, menyai mũmwĩke ũndũ o na ũmwe wa ũkĩgu ta ũcio mwagweta.No rĩrĩ, andũ acio matiigana kũmũigua; tondũ ũcio mũndũ ũcio mũgeni akĩnyita thuriya ĩo yake, akĩmoimĩria na nja, nao makĩmĩgwata, magĩkĩraara makĩmĩnyarira ũtukũ ũcio wothe o nginya rũcinĩ; na ruoro rũatema, makĩmĩrekia ĩĩthiĩre.No rĩrĩ, rĩrĩa gwatigairie hanini gũthere-rĩ, mũndũ-wa-nja ũcio agĩthiĩ agĩkinya mũrango-inĩ wa nyũmba ya mũthuri ũcio kũu mũthuriwe aarĩ, agĩkĩgũa thĩ, agĩikara ho o nginya gũgĩkĩa.Na rĩrĩ, rũcinĩ tene mũthuriwe akĩroka gũũkĩra, akĩhingũra mĩrango ya nyũmba, akiuma nĩguo ethiĩre; na atĩrĩrĩ, thuriya ĩo yake ĩgĩkorũo ĩgũĩte mũrango-inĩ wa nyũmba ĩo, namo moko mayo makenyitĩrĩra hingĩro ya thĩ ya mũrango.Nake agĩkĩmĩĩra atĩrĩ, Ũkĩra tũthiĩ; no rĩrĩ, hatiigana kuoneka icokia; hĩndĩ ĩo mũthuri ũcio agĩkĩmĩoya, akĩmĩigĩrĩra igũrũ rĩa ndigiri yake, nake akĩgwata njĩra akĩĩinũkĩra gwake mũciĩ.Na rĩrĩa aakinyire gwake mũciĩ, akĩoya rũhiũ, akĩnyita thuriya ĩo, akĩmĩtinangia o kĩĩga mwanya, o kĩĩga mwanya, akĩmĩtinangia icunjĩ ikũmi na igĩrĩ, akĩmĩtwarithia bũrũri wothe kũrĩa ciana cia Isiraeli ciarĩ.Na gũgĩkinya atĩrĩ, atĩ andũ arĩa othe maaiguire ũhoro ũcio makiuga atĩrĩ, Gũtirĩ kwagĩa ũndũ ta ũyũ wĩkĩtwo, o na kana ũkĩoneka, gwata hĩndĩ ĩrĩa andũ a Isiraeli maambatire makiuma bũrũri wa Misiri, o na ũmũthĩ. Ta wĩciriei ũhoro waguo, mũũcire, na mwarie.Hĩndĩ ĩo ciana cia Isiraeli ciothe igĩkiumagara, nakĩo kĩrĩndĩ kĩu gĩkĩũngana o ta kĩrĩ mũndũ ũmwe kuuma Dani o nginya Biri-shiba, kĩĩ hamwe na andũ a bũrũri wa Gileadi, gĩgĩcemania harĩ Jehova o kũu Mizipa.Nao anene a andũ acio othe, nao nĩo anene a mĩhĩrĩga yothe ya Isiraeli, magĩthiĩ makĩrũgama o kũu kĩrĩndĩ-inĩ kĩa andũ a Ngai, nakĩo kĩrĩndĩ kĩu gĩothe kĩarĩ andũ a ita arĩa mathiaga na magũrũ ngiri magana mana, arĩa maamenyete kũrũa na hiũ cia njora.(Na rĩrĩ, ciana cia Benjamini ikĩigua atĩ ciana cia Isiraeli nĩciambatĩte igathiĩ Mizipa.) Nacio ciana cia Isiraeli ikĩũria atĩrĩ, Ta twĩrei kĩrĩa gĩtũmĩte ũũru ũcio woneke?Nake Mũlawii ũcio mũrũme wa mũndũ-wa-nja ũcio woragirũo, agĩcokia akiuga atĩrĩ, Nĩ gũkinya ndakinyire Gibea, itũũra rĩa Benjamini, tũrĩ na thuriya yakwa, tũraarĩrĩre kuo.Nao andũ a Gibea magĩũka ũtukũ kũnjũkĩrĩra, makĩrigicĩria nyũmba ĩrĩa ndarĩ, makĩmĩthiũrũrũkĩria makĩndeherere ngũĩ; nao maacirĩire kũnjũraga niĩ mwene, nayo thuriya yakwa makĩmĩgwata na hinya, nayo rĩu nĩ nguũ.Tondũ ũcio niĩ na niĩ ngĩnyita thuriya ĩo yakwa, ngĩmĩtinangia icunjĩ, ngĩmĩtwarithia kũndũ guothe bũrũri wa Isiraeli ũrĩa maagwatire ũgĩtuĩka igai rĩao; nĩ ũndũ arũme acio a Gibea nĩmekĩte ũndũ mũnene wa waga-thoni, o na wa ũkĩgu, thĩinĩ wa Isiraeli.Atĩrĩrĩ, inyuĩ ciana cia Isiraeli, inyuothe, rĩu twĩ haha-rĩ, ta heanai kĩrĩra, o na mũtaarane.Nao andũ acio othe magĩũkanĩrĩra o ta marĩ mũndũ ũmwe, makiuga atĩrĩ, Gũtirĩ mũndũ o na ũmwe witũ ũkũinũka hema-inĩ yake, o na gũtirĩ mũndũ o na ũmwe witũ ũkũgarũrũka acoke gwake mũciĩ.No rĩrĩ, ũndũ ũrĩa tũgwĩka itũũra rĩa Gibea nĩ ũyũ; nĩ kũhũra tũkũrĩhũra twambĩte gwĩcukĩra mĩtĩ;na rĩrĩ, thĩinĩ wa mĩhĩrĩga yothe ya Isiraeli-rĩ, tũkuoya andũ ikũmi thĩinĩ wa andũ igana rĩmwe, o na thĩinĩ wa andũ ngiri tuoe igana rĩmwe, na thĩinĩ wa andũ ngiri ikũmi tuoe ngiri ĩmwe, nĩguo makagĩrĩre andũ arĩa megũthiĩ irio, nĩ getha maakinya Gibea ya Benjamini mageka maũndũ ma kwĩrĩhĩria, nĩ ũndũ wa ukĩgu ũcio wothe andũ akuo mekire thĩinĩ wa Isiraeli.Tondũ ũcio andũ othe a Isiraeli magĩkĩũngana makahũre itũũra rĩu, nao makĩnyitana o ta marĩ mũndũ ũmwe meciria-inĩ mao.Nayo mĩhĩrĩga ya Isiraeli ĩgĩkĩrekia andũ mathiĩ kũndũ guothe mũhĩrĩga-inĩ wa Benjamini makaũũrie atĩrĩ, Kaĩ waganu ũcio wonekete thĩinĩ wanyu ũgĩtariĩ atĩa?Tondũ ũcio gĩtũnengerei andũ acio aaganu mũno marĩ Gibea, nĩ getha tũmorage, tweherie ũũru thĩinĩ wa Isiraeli. No rĩrĩ, Abenjamini matiigana kũigua uuge wa ciana icio ingĩ cia Isiraeli, ariũ a ithe wao.Nacio ciana cia Benjamini igĩkĩũngana hamwe ciumĩte matũũra-inĩ ma cio, igĩkinya Gibea, nĩguo ciumagare ikahũrane mbaara na ciana cia Isiraeli.Nacio ciana cia Benjamini iria cioimĩte matũũra-inĩ macio igĩtarũo mũthenya ũcio; igĩkorũo irĩ ngiri mĩrongo ĩĩrĩ na ithathatũ thengia andũ arĩa maatũũraga Gibea, nao acio maatarũo makĩhinga magana mũgwanja; nao othe maarĩ njamba cia ita ciamenyete kũrũa na hiũ cia njora.Na rĩrĩ, thĩinĩ wa andũ acio othe-rĩ, kwarĩ andũ magana mũgwanja arĩa maathurĩtwo a kĩmotho; nao othe, o mũndũ nĩaahotaga gũikia mahiga na kĩgũtha, aagera wega, handũ haigana ta rũcuĩrĩ kwarama, na ndangĩhahĩtia.Nao andũ a Isiraeli a ita arĩa maamenyete kũrũa na hiũ cia njora, thengia andũ a Benjamini, maarĩ ngiri magana mana; nao othe maarĩ njamba cia ita.Nacio ciana cia Isiraeli igĩũkĩra, ikĩambata, igĩkinya Beth-eli, igĩkĩhoya Ngai acitaare wega, nacio igĩkĩũria ũũ: Rĩu-rĩ, nũ ũkwamba gũtata ita nĩ ũndũ witũ, tũkĩhũrana na ciana cia Benjamini? Nake Jehova akiuga atĩrĩ, Juda nĩwe ũgũcitata.Ciana icio cia Isiraeli igĩkĩroka gũũkĩra rũcinĩ tene, igĩthiĩ ikĩamba hema ciacio ing’etheire Gibea.Nao arũme acio a Isiraeli makiumagara mathiĩ ita makahũrane na andũ a Benjamini; Aisiraeli magĩkĩarania ita yao mahũranĩre nao o kũu Gibea.Nacio ciana cia Benjamini ikiumagara ciumĩte Gibea, igĩkĩũraga andũ ngiri mĩrongo ĩĩrĩ na igĩrĩ a Isiraeli ikĩmanina biũ mũthenya ũcio.Nao andũ o acio a Isiraeli magĩkĩũmĩrĩria, magĩcoka makĩarania ita yao rĩngĩ o handũ hau mearanĩtie mũthenya wa mbere.(Nacio ciana cia Isiraeli igĩkĩambata igĩkaĩra Jehova ikĩmũrĩrĩra nginya o hwaĩ-inĩ; igĩkĩmũũria atĩrĩ, Hihi nĩtwagĩrĩirũo nĩ gũthiĩ rĩngĩ tũkuhĩhĩrie ciana cia Benjamini, ũcio mũrũ wa ithe witũ, tũkahũrane ita nacio? Nake Jehova akiuga atĩrĩ, Ĩĩ, thiĩi mũkahũrane nacio.)Nacio ciana cia Isiraeli igĩkuhĩhĩria ciana cia Benjamini ikahũrane nacio mũthenya ũcio wa ĩĩrĩ.O nao Abenjamini makiumagara moimĩte Gibea mũthenya o ro ũcio wa ĩĩrĩ makahũrane nacio, magĩkĩũraga andũ ngiri ikũmi na inyanya a ciana cia Isiraeli, magĩcinina biũ; nao andũ acio othe nĩ arĩa maamenyete kũrũa na hiũ cia njora.Hĩndĩ ĩo ciana ciothe cia Isiraeli, naguo ũguo nĩ ta kuuga andũ acio othe, makĩambata magĩkinya Beth-eli, makĩrĩra, magĩgĩikara o hau mbere ya Jehova, makĩĩhinga kũrĩa irio mũthenya ũcio wothe nginya o hwaĩ-inĩ; nao makĩrutĩra Jehova indo iria irutagwo cia mahaki ma njino, o na cia magongona ma ũiguano.Nacio ciana icio cia Isiraeli ikĩhoera Jehova ũhoro kũu, (nĩ ũndũ ithandũkũ rĩa kĩrĩkanĩro kĩa Ngai nĩkuo rĩarĩ matukũ macio,nake Finehasi wa Eleazaru mũrũ wa Haruni, nĩwe warũgamaga harĩ rĩo matukũ macio,) nacio igĩkĩũria ũũ: Nĩtwagĩrĩirũo nĩ kuumagara tũthiĩ rĩngĩ, tũkahũrane mbaara na ciana cia Benjamini ũcio mũrũ wa ithe witũ, kana tũtige? Nake Jehova agĩkiuga atĩrĩ, Ambatai; nĩ gũkorũo rũciũ nĩngacirekereria ndĩcineane moko-inĩ manyu.Nao Aisiraeli magĩkĩiga andũ a kuohia Gibea, nĩguo marĩhũre, nao makĩrĩrigicĩria na mĩena yothe.Ningĩ mũthenya wa ĩtatũ ciana cia Isiraeli ikĩambata ikahũrane na ciana cia Benjamini, nacio igĩkĩĩarania wega nĩguo ihũrane na Gibea, o ta ũrĩa ciekaga mahinda macio mangĩ.Nacio ciana cia Benjamini ikiumagara nĩguo ikahũrane na andũ acio, nacio ikĩgucĩrĩrio igĩtwarũo nĩo handũ haraya na itũũra rĩacio; nacio igĩitĩka kũhũra andũ arĩa maakorirũo njĩra-inĩ cia gĩtwari, o ta ũrĩa ciekaga mahinda macio mangĩ; nacio njĩra icio-rĩ, ĩmwe yaambatĩte ĩrorete Beth-eli, nayo ĩrĩa ingĩ yathiaga ĩrorete Gibea-rĩa-werũ-inĩ; nacio igĩkĩũraga ta andũ mĩrongo ĩtatũ a Isiraeli.Nacio ciana icio cia Benjamini igĩkiuga atĩrĩ, Nĩtũmahũrĩte tũkamatoria biũ, o ta ũrĩa twekire rĩa mbere. No rĩrĩ, ciana icio cia Isiraeli igĩkiuga atĩrĩ, Rekei tũũre, nĩ getha tũcigucĩrĩrie ciume itũũra-inĩ ikinye njĩra-inĩ ya gĩtwari.Nao andũ othe a Isiraeli magĩũkĩra makiuma handũ harĩa maaikarĩte, magĩthiĩ makĩĩarania wega o kũu Baali-tamaru; nao andũ a Isiraeli arĩa maaikarĩte mohetie andũ, makĩguthũka, makiuma harĩa maaikarĩte o hau Maare-geba.Na hĩndĩ ĩo hagĩgĩthiĩ andũ ngiri ikũmi Aisiraeli marorete Gibea, nao othe maarĩ njamba iria thure thĩinĩ wao, nayo ita ĩo igĩkĩĩha o mũno mũno; no rĩrĩ, ciana icio cia Benjamini itiigana kũmenya atĩ ũũru nĩũcikuhĩhĩirie.Nake Jehova agĩcihũrĩra mbere ya Isiraeli; naguo mũthenya ũcio ciana cia Isiraeli ikĩũraga andũ a Benjamini ngiri mĩrongo ĩĩrĩ na ithano, na igana rĩmwe; nao acio othe nĩ arĩa maamenyete kũrũa na hiũ cia njora.Tondũ ũcio ciana cia Benjamini ikĩona atĩ ii gũtorio; nĩ ũndũ andũ acio a Isiraeli nĩmorĩire andũ acio a Benjamini nĩ ũndũ wa ũrĩa mehokete andũ arĩa maaigĩte a kuohia andũ nĩguo mahũre Gibea.Nao andũ acio mohetie andũ magĩkĩguthũka magĩtharĩka Gibea; nao magĩthiathia na mbere, makĩhũra andũ othe arĩa maarĩ itũũra-inĩ rĩu na hiũ cia njora.Na rĩrĩ, kĩmenyithia kĩrĩa andũ a Isiraeli maarĩkanĩire na andũ ao arĩa mohetie andũ-rĩ, nĩ atĩ matogie ndogo nene mũno ĩthiĩ na igũrũ yume itũũra rĩu.Nao andũ a Isiraeli, acio maarĩ ita-inĩ, magĩkĩgarũrũka marorete na thutha. Nao Abenjamini magĩitĩka kũhũra andũ acio a Isiraeli, makĩũraga andũ mĩrongo ĩtatũ thĩinĩ wao, nĩ ũndũ moigire atĩrĩ, Ti-itherũ nĩtũmahũrĩte tũkamatoria biũ o ta ũrĩa twekire ita ya mbere.No rĩrĩ, hĩndĩ ĩrĩa ndogo ĩtariĩ ta itu yaambĩrĩirie gũtoga na igũrũ yumĩte itũũra rĩao-rĩ, Abenjamini magĩkĩrora na thutha wao, na atĩrĩrĩ, makĩona ta arĩ itũũra rĩao rĩothe rĩambatĩte na igũrũ rĩgakinya o matu-inĩ rĩrĩ ndogo theri.Andũ a Isiraeli magĩkĩgarũrũka, o nao andũ a Benjamini makĩmaka; nĩ ũndũ nĩmonire atĩ ũũru nĩũmakorire.Tondũ ũcio magĩkĩhutatĩra andũ a Isiraeli makĩmorĩra magerete njĩra ya werũ-inĩ; no rĩrĩ, andũ arĩa maarĩ ita-inĩ ĩo nĩmaamarũmĩrĩire na ihenya mũno; nao arĩa moimaga matũũra-inĩ makĩmoragĩra hau gatagatĩ-inĩ kao.Nao Aisiraeli magĩkĩhĩta Abenjamini mamarigicĩirie na mbarĩ ciothe, makĩmateng’eria, makĩmarangĩrĩria thĩ kũu Menuha, o nginya makĩmakinyia mũrĩmo ũrĩa wa Gibea ũrĩa ũrorete irathĩro.Nakuo kũu gũgĩkĩgũa andũ ngiri ikũmi na inyanya a Benjamini; nao othe maarĩ njamba theri cia ita.Nao magĩgĩcoka makĩgarũrũka, makĩũra, marorete na werũ-inĩ, magĩkinya o rũaro-inĩ rũa ihiga rĩa Rimoni; nao Aisiraeli magĩkinyĩra andũ ngiri ithano ao arĩa maakorirũo njĩra-inĩ ya gĩtwari magĩthiĩ, makĩmanyita; magĩgĩteng’eria andũ ao na hinya mũno o nginya Gidomu, makĩũraga andũ ngiri igĩrĩ thĩinĩ wao.Tondũ ũcio andũ a Benjamini arĩa maakuire mũthenya ũcio maarĩ ngiri mĩrongo ĩĩrĩ na ithano a ita; nao othe maarĩ njamba theri cia ita.No rĩrĩ, andũ magana matandatũ thĩinĩ wao nĩmaagarũrũkire, makĩũra marorete na werũ-inĩ, magĩkinya rũaro-inĩ rũa ihiga rũa Rimoni, nao magĩgĩikara ihiga-inĩ rĩu rĩa Rimoni mĩeri ĩna.Ningĩ andũ a Isiraeli makĩgarũrũkĩra ciana cia Benjamini rĩngĩ, magĩcihũra na hiũ cia njora, makĩhũra itũũra rĩu rĩothe, o na ũhiũ warĩo, o na kĩrĩa gĩothe monire kuo; o na ningĩ matũũra marĩa mothe maakorire na kũu, makĩmacina na mwaki.Na rĩrĩ, andũ a Isiraeli, hĩndĩ ĩrĩa maarĩ Mizipa, nĩmehĩtire mwĩhĩtwa makiuga atĩrĩ, Gũtirĩ mũndũ o na ũmwe witũ ũkanengera mũndũ wa mũhĩrĩga wa Benjamini mwarĩ, atuĩke mũka.Nao andũ a Isiraeli magĩthiĩ magĩkinya Beth-eli magĩikara kuo mbere ya Ngai nginya o hwaĩ-inĩ, nao makĩanĩrĩra makĩrĩra mũno mũno.Magĩkiuga atĩrĩ, Hĩ! Jehova, Ngai wa Isiraeli, nĩ kĩ gĩatũma ũndũ ũyũ woneke ũmũthĩ harĩ Isiraeli, atĩ hagĩe mũhĩrĩga ũmwe ũkwagwo thĩinĩ wa Isiraeli?Na gũgĩkinya atĩrĩ, atĩ rũciũ rũrũ rũngĩ, andũ makĩroka gũũkĩra rũcinĩ tene, magĩaka kĩgongona hau, makĩruta indo cia mahaki ma njino, o na magongona ma ũiguano.Nacio ciana cia Isiraeli ikĩũria atĩrĩ, Mĩhĩrĩga-inĩ yothe ya Isiraeli-rĩ, nĩ andũ arĩkũ mataambatire hĩndĩ ĩrĩa kwonganĩtwo mbere ya Jehova? Nĩ ũndũ nĩciehĩtĩte mwĩhĩtwa mũnene ũkoniĩ mũndũ ũrĩa ũtagakorũo aambatĩte agathiĩ harĩ Jehova kũu Mizipa, ikiuga atĩrĩ, Ti-itherũ no mũhaka mũndũ ũcio akoragwo.Nacio ciana cia Isiraeli igĩkĩĩrira nĩ ũndũ wa mũrũ wa ithe wacio Benjamini, ikiuga atĩrĩ, Ũmũthĩ nĩharĩ mũhĩrĩga ũmwe wamũkĩte, ũkeherio biũ, thĩinĩ wa Isiraeli.Rĩu-rĩ, tũgũgĩĩka atĩa nĩ getha andũ arĩa matigarĩte tũmonere aka, kuona atĩ nĩtwehĩtĩire mbere ya Jehova, tũkiuga atĩ tũtikamanengera airĩtu aitũ mamahikie?Nao magĩkiuga atĩrĩ, Mĩhĩrĩga-inĩ ya Isiraeli-rĩ, nĩ mũndũ ũrĩkũ ũtaambatire he Jehova kũu Mizipa? Gũgĩkĩonwo atĩ gũtirĩ mũndũ o na ũmwe woimĩte Jabeshi-gileadi agathiĩ ũũngano-inĩ ũcio hau maambĩte hema ciao.Nĩ gũkorũo hĩndĩ ĩrĩa andũ maataragwo, nĩkwonirũo atĩ hatirĩ mũndũ o na ũmwe wa arĩa maatũire Jabeshi-gileadi wĩ ho.Nakĩo kĩrĩndĩ kĩu gĩkĩrekia andũ njamba mũno ngiri ikũmi na igĩrĩ kuo; gĩkĩmaatha atĩrĩ, Thiĩi mũkahũre andũ acio othe matũire Jabeshi-gileadi mũmanine na hiũ cia njora, hamwe na atumia, o na twana tũrĩa tũnini.Naguo ũndũ ũrĩa mũgwĩka nĩ ũyũ, atĩ mũnine o kũnina biũ mũndũ mũrũme o wothe, o na mũndũ-wa-nja o wothe ũrĩa wanakomwo nake nĩ mũndũ mũrũme.Na rĩrĩ, thĩinĩ wa andũ acio maatũũraga Jabeshi-gileadi-rĩ, hagĩkĩoneka airĩtu magana mana arĩa matarĩ monana na mũndũ mũrũme na ũndũ wa gũkomwo nao nĩwe; magĩkĩmatwara kĩraaro-inĩ kĩao kũu Shilo, rĩrĩa rĩrĩ bũrũri wa Kanaani.Nakĩo kĩrĩndĩ kĩu gĩothe gĩkĩrekia andũ makaarie na ciana cia Benjamini icio ciarĩ rũaro-inĩ rũa ihiga rũa Rimoni, maare ũhoro nacio kũgĩe thayũ.Hĩndĩ ĩo Abenjamini magĩkĩhũndũka magĩcoka kwao; nao Aisiraeli magĩkĩmahe airĩtu acio maahonoketie makamatiga muoyo thĩinĩ wa andũ-a-nja a Jabeshi-gileadi; no rĩrĩ, o na harĩa mekire ũguo-rĩ, matiamahingirie aka.Nao andũ a Isiraeli magĩgĩcakaĩra Abenjamini nĩ ũndũ wa ũrĩa Jehova aatũmire hagĩe mwamũ thĩinĩ wa mĩhĩrĩga ya Isiraeli.Hĩndĩ ĩo athuri a kĩrĩndĩ gĩa Isiraeli magĩkiuga atĩrĩ, Tũgwĩka atĩa nĩ getha andũ arĩa maatigara tũmonere aka, kuona atĩ andũ-a-nja othe nĩmaaninirũo thĩinĩ wa Benjamini?Magĩkiuga atĩrĩ, No mũhaka andũ arĩa maahonokirio thĩinĩ wa Abenjamini magĩe na njiaro, nĩ getha hatikagĩe mũhĩrĩga o na ũmwe ũhuurĩtwo ũkeherio thĩinĩ wa Isiraeli.No rĩrĩ, ithuĩ tũtingĩmahe aka thĩinĩ wa airĩtu aitũ; nĩ ũndũ ciana cia Isiraeli nĩciehĩtire ikiuga ũũ: Mũndũ ũrĩa ũkahe Mũbenjamini mwarĩ atuĩke mũka-rĩ, arogwatwo nĩ kĩrumi kĩa Ngai.Ningĩ magĩcoka makiuga ũũ: Atĩrĩrĩ, nĩkũgĩaga gĩathĩ kĩa Jehova mwaka o mwaka kũu Shilo, itũũra rĩrĩa rĩrĩ mwena wa gathigathini wa Beth-eli, o na mwena wa gũthini wa Lebona.Magĩgĩatha ciana cia Benjamini, magĩciĩra atĩrĩ, Thiĩi mũkoherie andũ mĩgũnda-inĩ ya mĩthabibu,mũcũthĩrĩrie muone kana hihi airĩtu a Shilo nĩmariumagara magĩũka kũina nyĩmbo iria irĩinwo kuo; na hĩndĩ ĩo mũgakiuma mĩgũnda-inĩ ya mĩthabibu, nake mũndũ o mũndũ wanyu enyitĩre mũka wa airĩtu acio a Shilo, mũcoke mwĩthiĩre bũrũri wanyu wa Benjamini.Na nĩgũgatuĩka atĩrĩ, atĩ hĩndĩ ĩrĩa maithe mao, kana ariũ a ithe wao, magoka kũrĩ ithuĩ matũrehere ũhoro ũcio mamũthitake, tũgakĩmera atĩrĩ, Twĩtĩkĩrĩrei ũhoro ũcio, twamũthaitha, nĩ ũndũ tũtianyitĩire mũndũ o mũndũ wa andũ acio othe mũka tũkĩrũa mbaara; o na ningĩ nĩ ũndũ ti inyuĩ inyuene mwamaneanire harĩ aanake acio, tondũ korũo ũguo nĩguo mwekire-rĩ, nĩmũngĩagĩrĩirũo nĩ gũcokererũo nĩ ũndũ ũcio, ũtuĩke rĩĩhia.Nacio ciana cia Benjamini igĩgĩĩka o ro ũguo, ikĩĩnyitĩra aka o ta ũrĩa ciaiganaga thĩinĩ wa airĩtu arĩa maakorirũo makĩina, igĩthiĩ nao; nacio igĩgĩcoka bũrũri wacio, igĩcokereria matũũra ma cio, igĩtũũra kuo.Nacio ciana cia Isiraeli igĩkiuma kũu, igĩĩthiĩra, mũndũ o mũndũ agĩcoka mũhĩrĩga-inĩ wake, o na kũrĩa andũ a nyũmba yao maatũire; ningĩ mũndũ o mũndũ wao akiuma kũu, agĩthiĩ gũikara gĩthaka kĩrĩa aagaĩte.Namo matukũ macio, gũtiarĩ mũthamaki wa gũthamakĩra Isiraeli; no rĩrĩ, andũ othe, mũndũ o mũndũ ekaga o ta ũrĩa onaga kwagĩrĩire we mwene.NA GŨGĨKINYA atĩrĩ, atĩ matukũ marĩa atiirĩrĩri-bũrũri maaciragĩra andũ, gũgĩkorũo kwarĩ ng’aragu bũrũri ũcio. Nake mũndũ ũmwe wa Bethi-lehemu-juda agĩthiĩ gũtũũra e mũgeni bũrũri wa Moabi, marĩ na mũtumia wake, o na ariũ ake erĩ.Nake mũndũ ũcio etagwo Elimeleku, o nake mũka etagwo Naomi, namo marĩĩtwa ma ariũ acio ake erĩ, nĩ Mahaloni, na Kilioni, nao maarĩ Aefiratha a kũu Bethi-lehemu-juda. Magĩgĩkinya bũrũri wa Moabi, magĩtũũra kuo.Nake Elimeleku, mũthuriwe wa Naomi, agĩkua; nake agĩgĩtigwo na ariũ acio ake erĩ.Nao makĩĩgũrĩra aka thĩinĩ wa airĩtu a Moabi; nao ũmwe etagwo Oripa, na ũrĩa ũngĩ etagwo Ruthu; nao magĩgĩtũũra kũu ta mĩaka ikũmi.Nao Mahaloni na Kilioni magĩkua erĩ; mũndũ-wa-nja ũcio agĩgĩkuĩrũo nĩ ciana icio ciake cierĩ, o na mũthuriwe.Nake agĩgĩũkĩra, me na aka acio a ariũ ake, nĩ getha acoke kwao, oime bũrũri ũcio wa Moabi; nĩ ũndũ arĩ o kũu bũrũri ũcio wa Moabi nĩaaiguĩte ũrĩa Jehova aririkanĩte andũ ake, akamahe irio.Nake agĩkiumagara, akiuma kũu, marĩ na aka acio erĩ a ariũ ake; makĩgwata njĩra, nĩguo macoke bũrũri wa Juda.Nake Naomi agĩkĩĩra aka acio erĩ a ariũ ake atĩrĩ, Wĩthiĩrei, mũndũ o mũndũ acoke nyũmba ya nyina; Jehova aromwĩka maũndũ mega, o ta ũrĩa na inyuĩ mwekire acio maakuire, o na niĩ, niĩ mwene.Jehova aroetĩkĩra muone handũ ha gũikara mũhoreire, o mũndũ wanyu, mwĩ thĩinĩ wa nyũmba cia athuri anyu. Agĩkĩmamumunya, nao makĩanĩrĩra makĩrĩra.Magĩkĩmwĩra atĩrĩ, Aca-ni, no nĩtũgũcokania nawe kwa andũ anyu.Ningĩ Naomi akĩmera atĩrĩ, Aarĩ akwa, wĩhũndũkĩrei; mũgũkĩnũmĩrĩra nĩkĩ? Kaĩ o na rĩu, ndĩkĩrĩ na ihĩĩ nda yakwa nĩguo igagĩtuĩka athuri anyu?Wĩhũndũkĩrei, aarĩ akwa, mwĩthiĩre, amu niĩ ndĩ mũkũrũ mũno; ndingĩcoka kũgĩa na mũrũme. Ningĩ-rĩ, o na ingĩkiuga atĩ ndĩ na mwĩhoko wa gũciara, o na ingĩgĩa na mũrũme ũtukũ ũyũ wa ũmũthĩ, ngaciara ihĩĩ-rĩ,kaĩ mũngĩgĩcieterera o nginya hĩndĩ ĩrĩa igakũra? Githĩ mwakĩhota kwĩhinga arũme nĩ ũndũ wacio? Kũroaga gũtuĩka ũguo, aarĩ akwa; nĩ ũndũ ruo rũrĩa ndĩ naruo nĩ ũndũ wanyu nĩ rũnene mũno; nĩ ũndũ guoko kwa Jehova nĩ gũtambũrũkie kũnjũkĩrĩre.Nao magĩkĩanĩrĩra makĩrĩra rĩngĩ; nake Oripa akĩmumunya nyaciarawe; no Ruthu akĩrũmanĩrĩra nake.Nake agĩkĩmwĩra ũũ: Atĩrĩrĩ, ta rora, mũka wa mũrũ wa nyina na mũthuriguo nĩaahũndũka, acoke kũrĩ andũ ao, o na kũrĩ ngai yake; tondũ ũcio o nawe garũrũka wĩthiĩre ũrũmĩrĩre mũka ũcio wa mũrũ wa nyina na mũthuriguo.Nake Ruthu agĩkĩmwĩra atĩrĩ, Tiga kũningĩrĩria ngũtige, atĩ nĩguo ngarũrũke ndige gũkũrũmĩrĩra; nĩ ũndũ-rĩ, o kũrĩa ũgathiĩ, nokuo niĩ o na niĩ ngathiĩ, na kũrĩa ũgatũũra, nokuo niĩ o na niĩ ngatũũra, nao andũ anyu no-o magatuĩka andũ aitũ, nake Ngai waku nowe ũgatuĩka Ngai wakwa,na kũrĩa ũgakuĩra nokuo niĩ na niĩ ngakuĩra, na nokuo ngathikwo. Jehova aro’thũũra, o na anjĩke ũũru makĩria, kũngĩkagĩa ũndũ o na ũmwe ũgũtũtigithania nawe tiga o gĩkuũ giiki!Na rĩrĩ, hĩndĩ ĩrĩa onire atĩ nĩomĩtie ngoro agacirĩra gũtwarana nake-rĩ, agĩtiga gũcoka kwaria nake, agĩĩkirĩra.Tondũ ũcio magĩgĩthiĩ o erĩ, o nginya magĩkinya Bethi-lehemu. Na gũgĩkinya atĩrĩ, atĩ hĩndĩ ĩrĩa maakinyire Bethi-lehemu, andũ a itũũra rĩu othe makĩgega nĩ ũndũ wao, nao andũ-a-nja magĩkiuga atĩrĩ, Hĩ! Ĩ ũyũ nĩ Naomi?Nake akĩmera atĩrĩ, Tigai gũcoka kũnjĩta Naomi; njĩtagai Mara, nĩ ũndũ Ngai Mwene-Hinya-Wothe nĩanjĩkĩte maũndũ ma kũ’he ruo mũno.Tondũ-rĩ, ngiuma gũkũ ndathiire njiyũrĩtwo nĩ maũndũ mega, nake Jehova aanyinũkia gwitũ mũciĩ ndĩ mũtheri; kaĩ mũgũkĩnjĩta Naomi nĩ ũndũ kĩ, kuona atĩ Jehova nĩangarũkĩte, o nake ũrĩa Mwene-Hinya-Wothe aka’he ruo?Ũguo nĩguo Naomi aahũndũkire kwao; nake Ruthu, Mũmoabi ũcio mũka wa mũriũ, o ũcio maahũndũkire nake makiuma bũrũri wa Moabi, akĩinũka nake, nao magĩgĩkinya Bethi-lehemu hĩndĩ ĩrĩa cairi yaambĩrĩirie kũgethwo.Na rĩrĩ, Naomi agĩgĩkorũo arĩ na mũndũ ũmwe wa nyũmba ya aa mũthuriwe, nake aarĩ gĩtonga wa nyũmba o ro ĩo ya Elimeleku; na etagwo Boazu.Nake Ruthu ũcio Mũmoabi agĩkĩĩra Naomi atĩrĩ, Reka ’thiĩ na kũu mĩgũnda ngahaare cairi ĩrĩa ĩtigĩtwo thĩ ndĩ thutha wa mũndũ ũrĩa ũrĩenda kũnjiguĩra tha. Nake agĩkĩmwĩra atĩrĩ, Wĩthiĩre, mwarĩ wakwa.Nake agĩgĩthiĩ akĩhaara cairi kũu mĩgũnda arĩ thutha wa agethi; na rĩrĩ, mũnyaka wake nĩ atĩ aakinyire mũgũnda wa Boazu, ũcio wa nyũmba ya Elimeleku.Na atĩrĩrĩ, Boazu agĩkiuma Bethi-lehemu, agĩkinya kuo, akĩĩra agethi atĩrĩ, Jehova aroikara na inyuĩ. Nao makĩmũcokeria atĩrĩ, Jehova arokũrathima.Hĩndĩ ĩo Boazu agĩkĩũria ndungata yake ĩrĩa yaroraga agethi atĩrĩ, Mũirĩtu ũyũ nĩ wa ũ?Nayo ndungata ĩo yaroraga agethi ĩkĩmũcokeria ĩkiuga atĩrĩ, Nĩ mũirĩtu Mũmoabi ũrĩa wacokire na Naomi oimĩte bũrũri wa Moabi;nake anjĩrire ũũ: Ndagũthaitha, ũreke ’haare cairi nyũnganie ĩrĩa ĩtigĩtwo thĩ gatagatĩ ga itĩa, ndĩ thutha wa agethi; tondũ ũcio aagĩũka, na ndarĩ aratigithĩria kuuma rũcinĩ nginya o rĩu; no harĩa nyũmba aahurũka hanini.Hĩndĩ ĩo Boazu agĩkĩĩra Ruthu atĩrĩ, Ta igua, mwarĩ wakwa; menya ũthiĩ ũkahaare irio mũgũnda ũngĩ, kana ũhĩtũke gũkũ, no ikara o haha mwĩ na airĩtu aya akwa.Ikara ũroretie maitho maku o mũgũnda ũrĩa mekũgetha, ũthiage ũrĩ o thutha wao; githĩ ndiagĩatha aanake akwa matigakũhutie? na rĩrĩa wanyota-rĩ, thiaga harĩa inya ciigĩtwo, ũnyue maĩ marĩa aanake aya matahĩte.Nake agĩkĩĩgũithia agĩturumithia ũthiũ thĩ, akĩinamĩrĩra o hau thĩ tĩri-inĩ, akĩmwĩra atĩrĩ, Nĩ kĩ gĩatũma njĩtĩkĩrĩke nĩwe, na wenda kũnjĩka maũndũ mega, ndĩkĩrĩ mũrũrĩrĩ?Nake Boazu akĩmũcokeria akĩmwĩra atĩrĩ, Maũndũ mothe marĩa waneka nyaciaraguo gwata hĩndĩ ĩrĩa mũthuriguo aakuire nĩ’menyithĩtio mũno ũhoro wamo; o na ũrĩa watiganire na thoguo o na nyũkwa, o na bũrũri wanyu ũrĩa waciarĩirũo, ũgĩũka kũrĩ andũ ũtaamenyanĩte nao mbere ĩo.Jehova arokũhe kĩrĩa wagĩrĩirũo nĩ kũheo nĩ ũndũ wa maũndũ macio waneka! Ningĩ Jehova, Ngai wa Isiraeli, ũrĩa wee, mwarĩ wakwa, ũũkĩte kwĩhitha mathagu-inĩ make, arokũhe mũcara ũrĩa ũiganĩire!Hĩndĩ ĩo agĩkiuga atĩrĩ, Mwathi wakwa, reka njĩtĩkĩrĩke nĩwe ndĩ haha mbere yaku; nĩ ũndũ nĩũhoreretie ngoro yakwa, na ũkanjarĩria ndeto njega cia tha, niĩ ndungata yaku ya mũirĩtu, o na harĩa itarĩ wa thiritũ ya ndungata ciaku cia airĩtu.Na ihinda rĩa kũrĩa irio rĩakinya Boazu akĩmwĩra atĩrĩ, Ũka na haha, ũrĩe irio, na ũtobokie kĩenyũ gĩaku thiki-inĩ ĩno. Nake Ruthu agĩgĩikara hau hamwe na agethi; nao makĩmũnengereria cairi hĩhie, nake agĩkĩmĩrĩa akĩhũna, o na agĩtigaria.Na hĩndĩ ĩrĩa aarahũkire acoke mũgũnda akahaare cairi ĩngĩ-rĩ, Boazu agĩatha aanake ake, akĩmera atĩrĩ, Rekei o na kũu itĩa-inĩ ahaare, na mũtikamũtetie.O na ningĩ rutagai cairi ĩmwe ĩrĩa ĩrĩ itĩa-inĩ, mũmĩrekie thĩ nĩ ũndũ wake, mũreke ahaare, na mũtikamũkũme.Tondũ ũcio agĩkĩhaara cairi mũgũnda ũcio nginya o hwaĩ-inĩ; agĩcoka akĩhũra cairi ĩo aahaarĩte, ĩkĩigana ta eba ĩmwe ya cairi.Nake akĩmĩoya, akĩinũka nayo kũu itũũra-inĩ; nake nyaciarawe agĩkĩona irio icio aahaarĩte; ningĩ Ruthu akĩruta iria aatigarĩtie aahũna, akĩmũnengera.Nake nyaciarawe agĩkĩmũũria atĩrĩ, Ĩ ũmũthĩ uuma kũhaara kũ? Nĩ na kũ uuma kũruta wĩra? Kaĩ mũndũ ũcio wendire gũgwĩka wega, arogĩa na kĩrathimo kĩa Ngai-ĩ! Nake Ruthu agĩkĩmenyithia nyaciarawe mwene mũgũnda ũcio aarutĩte wĩra, akiuga atĩrĩ, Mwene mũgũnda ũcio ngũrutaga wĩra ũmũthĩ-rĩ, etagwo Boazu.Nake Naomi akĩarĩria mũka wa mũriũ akiuga atĩrĩ, Mũndũ ũcio arorathianwo nĩ Jehova, o ũrĩa ũtatigaga gwĩka andũ arĩa me muoyo maũndũ ma ũtugi, o na arĩa maanakua! Ningĩ Naomi akĩĩra Ruthu atĩrĩ, Mũndũ ũcio nĩ wa nyũmba iitũ, na nĩ ũmwe wa arĩa mangĩtũthambia.Nake Ruthu ũcio Mũmoabi agĩkiuga atĩrĩ, Ningĩ anjĩrire ũũ: Rũmanĩrĩra mũno na aanake aya akwa a wĩra o nginya hĩndĩ ĩrĩa makanina magetha makwa mothe.Nake Naomi agĩkĩĩra Ruthu, mũka wa mũriũ, atĩrĩ, Nĩ wega, mwarĩ wakwa, mũtwaranage na ndungata icio cia airĩtu cia mũndũ ũcio, na itikanagũkore mũgũnda ũngĩ o na atĩa.Tondũ ũcio agĩkĩrũmanĩrĩra mũno na airĩtu a Boazu, agakĩhaaraga cairi o na ngano, o nginya hĩndĩ ĩrĩa magetha mayo maathirire; nake agĩtũũra na nyaciarawe.Nake Naomi, ũcio nyaciarawe, agĩkĩmwĩra atĩrĩ, Mwarĩ wakwa, githĩ hihi ti wega ngũcarĩrie handũ ha gũikara ũhoreire nĩ getha wonage wega?Na rĩrĩ, Boazu ũcio wa nyũmba iitũ, o ũcio mwarĩ na ndungata ciake cia airĩtu-rĩ, githĩ tiwe witũ? Atĩrĩrĩ, ũtukũ ũyũ nĩguo ekũhũrĩra cairi kĩhuhĩro-inĩ.Tondũ ũcio wĩthambe, na wĩhake maguta, wĩhumbe nguo ciaku, ũcoke ũikũrũke ũkinye kĩhuhĩro-inĩ; no ndũkeonithie mũndũ ũcio o nginya aambe arĩe o na anyue.Na gũgatuĩka atĩrĩ, atĩ hĩndĩ ĩrĩa arĩthiĩ gũkoma-rĩ, ũbare mũno handũ harĩa arĩkoma, nawe ũgĩcoke ũthiĩ ho, ũmũguũrie magũrũ ũkome hau thĩ; nake nĩegũkwĩra ũrĩa wagĩrĩirũo nĩ gwĩka.Nake Ruthu agĩkĩĩra nyaciarawe atĩrĩ, Maũndũ macio mothe wanjĩra, nomo ngwĩka.Nake agĩgĩikũrũka agĩkinya kĩhuhĩro-inĩ kĩu, agĩgĩĩka o ta ũguo nyaciarawe aamwĩrĩte eke.Nake Boazu aarĩkia kũrĩa na kũnyua, o na akĩigua na ngoro ta akenete-rĩ, agĩthiĩ gũkoma mũthia-inĩ wa hĩba ya cairi; nake Ruthu agĩthiĩ na njemo, akĩmũguũria magũrũ agĩĩkomia hau thĩ.Na gũgĩkinya atĩrĩ, atĩ o ũtukũ gatagatĩ, Boazu akĩigua moyoyo, akĩĩgarũra; na atĩrĩrĩ, agĩkora nĩ mũndũ-wa-nja ũkomete magũrũ-inĩ make.Nake agĩkĩmũũria atĩrĩ, Nĩwe ũ? Nake agĩcokia atĩrĩ, Nĩ niĩ Ruthu ndungata yaku ya mũirĩtu; tambũrũkia mũthia wa nguo yaku ũhumbĩre ndungata yaku ya mũirĩtu; nĩ ũndũ wee nĩwe ũmwe wa arĩa mangĩtũthambia.Nake agĩkiuga atĩrĩ, Mwarĩ wakwa, Jehova arokũrathima! Wee nĩwonanĩtie maũndũ maingĩ ma ũtugi o hĩndĩ ĩno ya kũrigĩrĩria, gũkĩra marĩa wonanirie kĩambĩrĩria-inĩ, nĩ ũndũ ndũnenda kũrũmanĩrĩra na aanake, o na marĩ ngĩa kana marĩ itonga.Na rĩrĩ, mwarĩ wakwa, menya wĩtigĩre; nĩngũgwĩka o ta ũrĩa maũndũ mothe marĩa uugĩte matariĩ; nĩ ũndũ andũ othe a itũũra rĩrĩ riitũ nĩmoĩ atĩ wĩ mũndũ-wa-nja mũthingu mũno.Na rĩrĩ, ti-itherũ nĩ niĩ ũmwe wa arĩa mangĩgũthambia, no nĩharĩ mũndũ ũngĩ ũngĩagĩrĩrũo nĩ gũgũthambia gũkĩra niĩ.Tondũ ũcio kĩraare ũtukũ ũyũ, na nĩgũgakinya atĩrĩ, atĩ rũciũ rũcinĩ mũndũ ũcio angĩgetĩkĩra gũgũthambia-rĩ, nĩagũthambie; no angĩkarega gũgũthambia, hĩndĩ ĩo, o ro ta ũrĩa Jehova atũũraga muoyo, nĩ niĩ ngagũthambia; rĩu kĩraare nginya o rũciũ rũcinĩ.Nake Ruthu agĩkoma hau magũrũ-inĩ make nginya o rũcinĩ; akĩroka gũũkĩra rũcinĩ tene kwĩ mairia. Nĩ ũndũ Boazu oigire atĩrĩ, Gũtikamenyeke atĩ mũndũ-wa-nja ũcio nĩokĩte kĩhuhĩro-inĩ.Nake agĩkiuga atĩrĩ, Ta rehe nguo ĩo yaku njariĩ wĩhumbĩte nayo, wanĩrĩrie; nake akĩmĩanĩrĩria; nake Boazu agĩthima ibaba ithathatũ cia cairi, akĩmũigĩrĩra; agĩcoka agĩthiĩ agĩtonya itũũra.Na rĩrĩa Ruthu aakinyire kwĩ nyaciarawe, nyaciarawe akĩmũũria atĩrĩ, Mwarĩ wakwa, ũhoro wagũa atĩa? Nake agĩkĩmwĩra maũndũ mothe marĩa mũndũ ũcio aamwĩkĩte.Nake Ruthu agĩgĩcoka akiuga atĩrĩ, Ibaba ici ithathatũ cia cairi nĩwe wa’he, nĩ ũndũ oigire atĩrĩ, Tiga kũinũkĩra nyaciaraguo moko matheri.Hĩndĩ ĩo nyaciarawe agĩkiuga atĩrĩ, Ikara o ro ũguo wĩkirĩire, mwarĩ wakwa, o nginya hĩndĩ ĩrĩa ũrĩmenya ũrĩa ũhoro ũcio ũrĩgũa; nĩ gũkorũo mũndũ ũcio ndangĩhurũka o nginya rĩrĩa arĩnina ũhoro ũcio o ro ũmũthĩ.Nake Boazu akĩambata agĩkinya kĩhingo-inĩ gĩa itũũra agĩikara thĩ ho; na atĩrĩrĩ, mũndũ ũcio ũngĩ wa arĩa mangĩmathambia, o ũcio waheanĩtwo ũhoro wake nĩ Boazu, akĩhĩtũkĩra hau; nake Boazu akĩmwĩra atĩrĩ, Nĩwe, ng’ania! Ta garũrũka ũikare thĩ haha. Nake agĩkĩgarũrũka agĩikara thĩ.Nake agĩkĩnyita andũ ikũmi thĩinĩ wa athuri a itũũra, akĩmera atĩrĩ, Ta ikarai thĩ haha. Nao magĩgĩikara thĩ.Agĩkĩĩra mũndũ ũcio wa arĩa mangĩmathambia atĩrĩ, Naomi, ũcio ũracokire gũkũ oimĩte bũrũri wa Moabi, nĩekwendia gĩcigo gĩa gĩthaka kĩrĩa kĩarĩ kĩa Elimeleku, mũrũ wa ithe witũ;na niĩ ndagĩĩciria nguumbũrĩre ũhoro ũcio, ngwĩre atĩrĩ, Gũrĩra gĩthaka kĩu o haha mbere ya athuri aya, o na athuri a andũ aitũ. Ũngĩkorũo nĩũgũgĩkũũra-rĩ, gĩkũũre; no rĩrĩ, ũngĩkorũo ndũgũgĩkũũra-rĩ, ũgĩcoke ũnjĩre, nĩguo ’menye ũhoro ũcio; nĩ ũndũ hatirĩ mũndũ ũngĩ o na ũrĩkũ ũngĩgĩkũũra tiga wee; na niĩ nĩ niĩ ndĩ thutha waku. Nake agĩkiuga atĩrĩ, Nĩngũgĩkũũra.Nake Boazu agĩkiuga atĩrĩ, Mũthenya ũrĩa ũkagũra mũgũnda ũcio he Naomi-rĩ, ndũrĩ hingo ũtakaũgũra he Ruthu, Mũmoabi, o nake; ũcoke ũthambie mũka wa ũcio wakuire, nĩ getha ũtũũrie rĩĩtwa rĩa mũndũ ũcio mũkui ũgai-inĩ wake.Nake mũndũ ũcio wa arĩa mangĩmathambia agĩkiuga atĩrĩ, He! Ndikĩhota gũgĩkũũra ndĩgĩtware arĩ niĩ, nĩ getha hihi ndigethũkĩrie ũgai wakwa niĩ mwene; nĩndakũrekera ithenya rĩakwa rĩa ũkũũri, nĩ ũndũ ndikĩhota gũgĩkũũra.Na rĩrĩ, mũtugo ũrĩa wakĩrĩ kũu Isiraeli tene ũkoniĩ gũkũũra na gũkũũrania indo, nĩguo maũndũ mothe mahingio wega-rĩ, nĩ ũyũ, atĩ mũndũ ũmwe wa arĩa me na ũhoro nĩ kũruta aarutaga kĩratũ gĩake, agakĩnengera ũcio ũngĩ; ũndũ ũcio nĩguo andũ a Isiraeli maamenyerete gwĩka nĩ getha ũhoro ũgĩe na ũira mũtĩtĩrithie.Naguo ũguo noguo gwagĩkinyire, atĩ mũndũ ũcio wa arĩa mangĩmathambia agĩkĩĩra Boazu atĩrĩ, Wĩgũrĩre ng’ũndũ ĩo arĩ wee. Nake agĩkĩruta kĩratũ gĩake.Nake Boazu agĩkĩĩra athuri acio, o na andũ othe arĩa maarĩ ho atĩrĩ, Nĩ inyuĩ aira ũmũthĩ, atĩ nĩndagũra he Naomi indo ciothe iria ciarĩ cia Elimeleku, o na iria ciothe ciarĩ cia Kilioni, o na cia Mahaloni.O na ningĩ-rĩ, Ruthu, ũcio Mũmoabi, mũka wa Mahaloni, nĩndamũthambia nĩguo ndũũrie rĩĩtwa rĩa mũkui ũgai-inĩ wake, nĩ getha rĩĩtwa rĩa mũkui rĩtikore biũ, rĩage gũkanaririkanwo nĩ ariũ a ithe wao, o na kĩhingo-inĩ gĩa itũũra rĩrĩa aatũire; inyuĩ nĩ inyuĩ aira ũmũthĩ.Nao andũ acio othe maarĩ kĩhingo-inĩ, o na athuri, magĩkiuga atĩrĩ, Nĩ ithuĩ aira. Jehova arotũma mũndũ-wa-nja ũcio ũgũũka gwaku mũciĩ atuĩke o ta Rakeli, o na ta Lea, atumia arĩa erĩ maahandire nyũmba ya Isiraeli; ningĩ o nawe ũrotuĩka gĩtonga kũu Efiratha, o na ũgĩe igweta mũno kũu Bethi-lehemu;o nayo nyũmba yaku ĩrogatuĩka ta nyũmba ya Perezu, ũrĩa Tamaru aaciarĩire Juda, nĩ ũndũ wa mbeũ ĩrĩa Jehova agakũhe yumĩte he mũirĩtu ũcio.Tondũ wa maũndũ macio, Boazu agĩtwara Ruthu agĩtuĩka mũka, agĩcoka akĩonana nake, nake Jehova agĩtũma Ruthu agĩe ihu, agĩciara kahĩĩ.Nao andũ-a-nja arĩa angĩ a itũũra rĩu makĩaria na Naomi, makiuga atĩrĩ, Jehova arogathwo, o we ũrĩa ũtagũtigĩte ũtarĩ na mũthambania ũgũkoniĩ ũmũthĩ, narĩo rĩĩtwa rĩa kahĩĩ kau rĩrogĩa igweta thĩinĩ wa Isiraeli.Kau nĩko gagatũma ũcoke kwĩigua, na nĩko gagagũtiirithagia wakũra; nĩ ũndũ mũka wa mũrũguo ũcio ũkwendete mũno, agakwenda gũkĩra ihĩĩ mũgwanja, nĩwe ũgaciarĩte.Nake Naomi agĩkĩoya kaana kau, agĩkaigĩrĩra gĩthũri-inĩ gĩake, agĩtuĩka mũreri wako.Nao andũ-a-nja arĩa angĩ a itũũra rĩao magĩgatua rĩĩtwa, makiuga atĩrĩ, Naomi nĩaciarĩirũo kahĩĩ; magĩgatua Obedi; nake nĩwe ithe wa Jesii, ũrĩa ithe wa Daudi.Na rĩrĩ, njiaro cia Perezu nĩcio ici:Perezu aaciarire Hezironi, nake Hezironi agĩciara Ramu, nake Ramu agĩciara Aminadabu,nake Aminadabu agĩciara Nahashoni, nake Nahashoni agĩciara Salimoni,nake Salimoni agĩciara Boazu, nake Boazu agĩciara Obedi,nake Obedi agĩciara Jesii, nake Jesii agĩciara Daudi.NA RĨRĨ, kwarĩ mũthuri ũmwe wa itũũra rĩa Ramathaimu-zofimu, rĩa bũrũri ũrĩa wĩ irĩma nyingĩ wa Efiraimu, wetagwo Elikana, mũrũ wa Jerohamu wa Elihu, mũrũ wa Tohu wa Zufu, Mũefiraimu;nake aarĩ na atumia erĩ; nao ũmwe etagwo Hana, nake ũrĩa ũngĩ agetwo Penina; Penina nĩwe wakĩrĩ na ciana, no Hana ndaarĩ na ciana.Nake mũthuri ũcio nĩaambataga oimĩte itũũra rĩao mwaka o mwaka, agathiĩ Shilo kũinamĩrĩra Jehova, Mũnene wa Ita, amũhoe, na amũrutĩre igongona. Nao ariũ a Eli erĩ, Hofini na Finehasi, nĩo maarĩ athĩnjĩri-Ngai a Jehova kuo.Na rĩrĩ, mũthenya ũrĩa Elikana aarutaga igongona wakinya, akĩhe Penina, mũtumia wake, o na ciana ciake ciothe cia ihĩĩ na cia airĩtu, o wa rũgai;no rĩrĩ, Hana, aamũheire rũgai rũake maita merĩ, nĩ gũkorũo nĩaamwendete; no Jehova nĩaamũhingĩte nda.Na rĩrĩ, mũiruwe akĩmũthirĩkia, akĩmũiguithia ruo ngoro, nĩ gũkorũo Jehova nĩaamũhingĩte nda.Na rĩrĩa mũthuriwe ekaga ũguo mwaka o mwaka, o nake Hana akaambataga agathiĩ nyũmba ya Jehova-rĩ, mũiruwe akĩrũmanĩria kũmũthirĩkia; na tondũ ũcio akĩrĩra, agĩtiga kũrĩa irio.Nake Elikana, mũthuriwe, akĩmũũria atĩrĩ, Nĩ kĩ gĩgũkũrĩria, Hana? Na nĩ kĩ kĩgirĩtie ũrĩe irio? Ngoro yaku ĩiguithĩtio ũũru nĩ kĩ? Githĩ ndikũgunĩte gũkĩra ihĩĩ ikũmi?Na rĩrĩ, maarĩkia kũrĩĩra irio kũu Shilo, o na kũnyua, Hana agĩgĩũkĩra. Nake Eli, mũthĩnjĩri-Ngai, nĩ gũikara aaikarĩire gĩtĩ gĩake hingĩro-inĩ ya mũrango wa hekarũ ya Jehova.Nake Hana nĩaaiguĩte ũũru mũno na ngoro, agĩkĩhoya Jehova, na akĩrĩra mũno.Agĩkĩĩhĩta mwĩhĩtwa, akiuga atĩrĩ, Wee Jehova, Mũnene wa Ita, ũngĩĩtĩkĩra kũrora wone thĩna ũrĩa niĩ, ndungata yaku ya mũndũ-wa-nja, ’thĩnĩtio, na ũndirikane, wage kũriganĩrũo nĩ niĩ ndungata yaku ya mũndũ-wa-nja, no makĩria ũ’he niĩ, ndungata yaku ya mũndũ-wa-nja, kahĩĩ-rĩ, niĩ na niĩ nĩngakahe Jehova matukũ mothe ma muoyo wako, na gatikahutio na rũenji mũtwe o na rĩ.Na gũgĩkinya atĩrĩ, atĩ hĩndĩ ĩrĩa aarũmanĩirie kũhoya arĩ mbere ya Jehova, Eli akĩmũbara kanua.Na rĩrĩ, Hana nĩ kũhoya aahoyaga na ngoro, nayo mĩromo yake igaikara ĩkĩoyoyaga, no mũgambo wake ndwaiguagwo; tondũ ũcio Eli agĩĩciria nĩ kũrĩwo arĩĩtwo.Eli agĩkĩmũũria atĩrĩ, Ũgũtũũra ũrĩagwo nginya hĩndĩ ĩ? Eheria ndibei ĩo yaku ĩgũthire.Nake Hana agĩcokia akiuga atĩrĩ, Aca, ti ũguo, mwathi wakwa, ndĩ mũndũ-wa-nja ũiyũirũo nĩ kĩeha mũno ngoro; ndinyuĩte ndibei, kana nganyua njohi; no nĩ ngoro yakwa ĩhororeire maũndũ mayo mbere ya Jehova.Tiga kũnyona, niĩ ndungata yaku, ta ndĩ mũndũ-wa-nja mwaganu mũno; nĩ ũndũ-rĩ, o na nginya rĩu no kwaria ndĩraaria nĩ ũndũ wa ũrĩa kĩeha, o na gũthirĩkio kũrĩa ’thirĩkĩtio, cinyingĩhĩire.Eli agĩgĩcokia atĩrĩ, Thiĩ na ũhoro; Ngai wa Isiraeli aroetĩkĩra ihoya rĩaku rĩu ũmũhoete.Nake mũtumia ũcio akiuga atĩrĩ, Reka niĩ, ndungata yaku, njĩtĩkĩrĩke nĩwe. Tondũ ũcio mũndũ-wa-nja ũcio agĩĩthiĩra, akĩrĩa irio; na ndaigana gũcoka gũtuka gĩthiithi.Nao magĩkĩroka gũũkĩra rũcinĩ tene, makĩinamĩrĩra mbere ya Jehova makĩmũhoya; magĩkĩhũndũka, makĩinũka kwao mũciĩ kũu Rama. Elikana agĩkĩonana na Hana mũtumia wake, nake Jehova akĩmũririkana.Na gũgĩkinya atĩrĩ, atĩ ihinda rĩakinya, Hana akĩgĩa ihu, agĩciara kahĩĩ, agĩgatua Samueli, akiuga atĩrĩ, Nĩ gũkorũo nĩ kũhoya ndĩkahoete kwĩ Jehova.Nake mũndũ ũcio, ti Elikana, na andũ othe a nyũmba yake, makĩambata makarutĩre Jehova igongona rĩa mwaka o mwaka, o na kũhingia mwĩhĩtwa wake ũrĩa ehĩtĩte.No rĩrĩ, Hana ndaigana kwambata; nĩ ũndũ erire mũthuriwe atĩrĩ, Ndikwambata o nginya kaana gaka gagatua iria; na hĩndĩ ĩo nĩguo ngagatwara, nĩguo gakeonanie mbere ya Jehova, na gatũũre ho matukũ mako mothe.Nake Elikana, mũthuriwe, akĩmwĩra atĩrĩ, Ĩka o ta ũrĩa ũkuona kwagĩrĩire; ikara o nginya hĩndĩ ĩrĩa ũgagatigithia iria; we Jehova arotũũra arũmĩtie uuge wake! Tondũ ũcio mũndũ-wa-nja ũcio agĩtĩra gũthiĩ, agĩgĩikara akĩongithagia kaana kau gake, o nginya rĩrĩa aagatigithirie iria.Na rĩrĩ, rĩrĩa aagatigithirie iria-rĩ, agĩkaambatia, nao magĩgĩthiĩ na ndegwa ithatũ, na mũtu wa eba ĩmwe, na gĩtete kĩa ndibei; nake agĩgatwara nyũmba ya Jehova kũu Shilo; nako kaana kau kaarĩ o kanini.Nao magĩthĩnja ndegwa, magĩcoka magĩtwara kaana kau he Eli.Hana agĩkiuga ũũ: Atĩrĩrĩ, mwathi wakwa, o ta ũrĩa wee mwathi wakwa ũtũũraga muoyo-rĩ, nĩ niĩ mũndũ-wa-nja ũrĩa warũgamĩte haha hakuhĩ nawe, ngĩhoya Jehova.Kaana gaka nĩko ndahoyaga; nake Jehova nĩetĩkĩrĩte kũ’he kĩrĩa ndamũhoire;tondũ ũcio, o na niĩ nĩndakaamũrĩra Jehova; hĩndĩ ĩrĩa yothe gegũtũũra muoyo-rĩ, gegũtũũra ge kaamũrĩre Jehova. Nao magĩkĩinamĩrĩra Jehova hau makĩmũhoya.Hana agĩkĩhoya, akiuga atĩrĩ:Ngoro yakwa ĩracanjamũkĩra Jehova,Na rũhĩa rũakwa rũkaambarario nĩ ũndũ wa Jehova;Kanua gakwa gatumũrĩtwo mũno njarĩrie thũ ciakwa,Nĩ gũkorũo ngenete nĩ ũndũ wa ũrĩa ũ’honoketie.Gũtirĩ ũngĩ mũtheru ta Jehova,Nĩ ũndũ gũtirĩ ũngĩ tiga o we wiki,Kana gũkagĩa Rũaro rũngĩ rũa Ihiga o na rũrĩkũ rũtariĩ ta Ngai witũ.Mũtikanacoke kwaria na mwĩĩkĩrĩro mũnene ũguo,Naguo mwĩtĩo menyai mũreke ũmuume tũnua-inĩ twanyu;Nĩ gũkorũo Jehova nĩwe Ngai ũrĩa ũũĩ maũndũ,Nacio ciĩko cia andũ ecũranagia ũhoro wacio o wega.Mota ma andũ arĩa marĩ hinya-rĩ, nĩ moinangĩku,O nao arĩa maahĩngĩtwo nĩmohetwo hinya njohero-inĩ ciao.Arĩa maarĩ ahũnu-rĩ, nĩmeandĩkithĩtie nĩ ũndũ wa irio,Nao arĩa maarĩ ahũtu, nĩmathirĩtwo nĩ mĩhang’o;Ĩĩ, ti-itherũ thata nĩ njiaru ciana mũgwanja,Nake ũrĩa wĩ na ciana nyingĩ akorũo nĩ hinya.Jehova nĩwe ũũraganaga, na agatũma gũtũũrũo muoyo;Nĩwe ũikũrũkagia mũndũ Kwa-Ngoma, na nĩwe wambatagia mũndũ oime kuo.Jehova nĩwe ũkĩaranagia, na nĩwe ũtonganagia;Nĩwe ũnyihanagia, na nĩwe ũtũũganagĩria.Oyaga mũthĩni na igũrũ, akamũruta rũkũngũ-inĩ,Mwagi amuoyaga na igũrũ akamũruta kĩara-inĩ kĩa mahuti,Nĩ getha maikaranagie na anene,Na magayage ũikarĩri wa gĩtĩ kĩa ũnene;Nĩ gũkorũo itugĩ iria itiirĩte thĩ nĩ cia Jehova,Na nĩwe ũigĩrĩire thĩ ĩno igũrũ rĩacio.Magũrũ ma andũ ake arĩa atheru-rĩ, nĩwe ũrĩmamenyagĩrĩra,No rĩrĩ, arĩa aaganu magakirĩrio nduma-inĩ,Nĩ gũkorũo gũtirĩ mũndũ ũngĩhootana nĩ kũgĩa hinya.Arĩa matetanagia na Jehova nĩ gũthuthwo magathuthangwo;Akamarurumĩria marurumĩ arĩ o igũrũ amokĩrĩre.Jehova nĩwe ũgacirithia ituri cia thĩ;Na mũndũ wake ũrĩa atuĩte mũthamaki amũhe hinya,Atũũgĩrie rũhĩa rũa mũndũ wake ũrĩa ũitĩrĩirio maguta.Nake Elikana agĩgĩcoka Rama akĩinũka gwake mũciĩ. Nako kaana kau gagĩtungatĩra Jehova, karĩ he Eli ũcio mũthĩnjĩri-Ngai.Na rĩrĩ, ariũ a Eli maarĩ aaganu mũno; matioĩ Jehova.Tondũ-rĩ, ũrĩa athĩnjĩri-Ngai acio maamenyerete gwĩka maũndũ makoniĩ andũ arĩa mokaga kuo, nĩ atĩ rĩrĩa mũndũ o wothe aathiĩ kũruta igongona, ndungata ya mũthĩnjĩri-Ngai ĩgathiĩ nyama-inĩ ikĩrugwo, ĩĩ na njibe ya mĩthece ĩtatũ guoko,ĩgakĩmĩtobokia nyũngũ-inĩ ya kĩgera, kana thuburia, kana gĩteng’ũ, kana nyũngũ ya rĩũmba, nayo nyama o yothe ĩrĩa ĩrĩthecwo na njibe io ĩkarutwo nayo, mũthĩnjĩri-Ngai agethiĩra nayo. Ũguo nĩguo mekaga kũu Shilo, mageka Aisiraeli othe arĩa maathiaga kuo.Ningĩ-rĩ, o na maguta matanacinwo, ndungata ya mũthĩnjĩri-Ngai ĩgathiĩ, ĩkera mũndũ ũrĩa ũkũruta igongona atĩrĩ, Heana nyama ĩkarangĩrũo mũthĩnjĩri-Ngai, nĩ ũndũ ndangĩoya nyama yaku ya ndugo, tiga o njĩthĩ.Na rĩrĩ, mũndũ ũcio angĩmĩĩra ũũ: Amba ũrũgame hanini mũira wa macine maguta, na thutha ũcio ũcoke woe o ta ũrĩa ũkwenda, ndungata ĩo ĩkamũcokeria atĩrĩ, Aca, ũkũ’nengera o ro rĩu; kwaaga ũguo, ngũmĩĩyoera na hinya.Naguo wĩhia wa aanake acio wakĩrĩ mũnene mũno mbere ya Jehova; nĩ gũkorũo andũ nĩmaanyararaga ũhoro ũcio wa kũrutĩra Jehova igongona.No rĩrĩ, Samueli nĩ gũtungata aatungataga mbere ya Jehova arĩ o mwana mũnyinyi, ehotorete ebodi ya gatani.O na ningĩ nyina nĩaamũtumagĩra gakanjũ, akamũtwaragĩra mwaka o mwaka, hĩndĩ ĩrĩa maambatania na mũthuriwe, makarute igongona rĩrĩa rĩarutagwo mwaka o mwaka.Nake Eli agĩkĩrathima Elikana, na mũtumia wake, akiuga atĩrĩ, Jehova arokũhe mbeũ na mũndũ-wa-nja ũyũ ya gũcoka ithenya rĩa mwana ũyũ wamũrĩirũo Jehova. Nao magĩkĩinũka kwao mũciĩ.Nake Jehova agĩkĩng’ethera Hana, nake akĩgĩa ihu, agĩgĩciara ihĩĩ ithatũ, na airĩtu erĩ. Nake mwana ũcio, ti Samueli, agĩkũrĩra kũu mbere ya Jehova.Na rĩrĩ, hĩndĩ ĩo Eli aarĩ mũkũrũ mũno, na nĩaaiguaga maũndũ mothe marĩa ariũ ake mekaga Aisiraeli othe, na ũrĩa maakomaga na aka arĩa maarutagĩra wĩra mũromo-inĩ wa hema-ya-gũtũnganwo.Nake akĩmoria atĩrĩ, Mwĩkaga maũndũ ta macio nĩ ũndũ kĩ? Nĩ ũndũ-rĩ, nĩndĩraigua ũhoro wanyu na andũ aya othe, wa ũrĩa mwĩkaga maũndũ moru.Aca, ũguo tiguo, ariũ akwa; nĩ ũndũ-rĩ, ũhoro ũcio ndĩraigua ti mwega; nĩ kũhĩtithia mũrahĩtithia andũ a Jehova.Mũndũ ũmwe angĩĩhia mũndũ ũrĩa ũngĩ-rĩ, Ngai nĩakamũcirithia; no rĩrĩ, mũndũ angĩkĩĩhia Jehova-rĩ, nũ ũgakĩmuthaithanĩrĩra? No rĩrĩ, o na gwatuĩka ũguo, matiigana kũigua uuge wa ithe wao, nĩ ũndũ Jehova nĩaacirĩire kũmoraga.Nake mwana ũcio, ti Samueli, agĩkĩrĩrĩria gũkũra, akĩendeka nĩ Jehova o na andũ.Na rĩrĩ, hagĩgĩthiĩ mũndũ wa Ngai he Eli, akĩmwĩra atĩrĩ, Jehova ekuuga ũũ: Atĩrĩrĩ, githĩ ndieguũrĩirie nyũmba ya thoguo, hĩndĩ ĩrĩa maarĩ ũkombo-inĩ Misiri mũciĩ kwa Firauni?Ningĩ-rĩ, githĩ ndiathurire thoguo ngĩmwamũra mĩhĩrĩga-inĩ yothe ya Isiraeli, atuĩke mũthĩnjĩri-Ngai wakwa, nĩ getha ahaicage kĩgongona-inĩ gĩakwa, acinĩre ũbumba ho, na ehumbage ebodi, arĩ mbere yakwa? Ningĩ-rĩ, githĩ ndiaheire nyũmba ya thoguo indo ciothe iria irutagwo nĩ ciana cia Isiraeli cia mahaki ma gũcinwo na mwaki?Rĩu-rĩ, nĩ kĩ gĩtũmĩte mũgũthe igongona rĩrĩa ndutagĩrũo na hati, o na indo iria irutagwo cia magongona, o icio ndaathanire irutagĩrũo gĩikaro-inĩ gĩakwa; nao ariũ aku ũkamatĩa kũngĩra, nĩ ũndũ wa ũrĩa mwĩnoragia na indo iria njega mũno makĩria cia magongona mothe ma andũ akwa Aisiraeli?Tondũ ũcio Jehova, Ngai wa Isiraeli, ekuuga atĩrĩ, Ti-itherũ nĩndoigire o kuuga na ma atĩ andũ a nyũmba yaku, o na a nyũmba ya thoguo, megũtũũra mathiaga mbere yakwa tene na tene; no rĩrĩ, rĩu Jehova ekuuga atĩrĩ, Ũndũ ũcio ũrondaihĩrĩria! Nĩ ũndũ-rĩ, arĩa mandĩyaga, nĩo o na niĩ ndĩrĩtĩaga; na arĩa ma’menete, nĩmarĩonagwo ta matarĩ bata.Atĩrĩrĩ, matukũ nĩmagoka marĩa ngakũnina hinya, o na ’nine hinya wa andũ a nyũmba ya thoguo, o nginya hakaaga mũndũ o na ũmwe mũkũrũ thĩinĩ wa nyũmba yaku.Nawe nĩũkona thĩna ũrĩa ũkoneka gĩikaro-inĩ gĩakwa, o na harĩa Ngai akahe Isiraeli ũtonga wa mĩthemba yothe; na hatikagĩa mũndũ o na ũmwe mũkũrũ thĩinĩ wa nyũmba yaku tene na tene.O nake mũndũ waku ũrĩa itakeheria biũ kĩgongona-inĩ gĩakwa-rĩ, agatuĩka o wa gũtũma maitho maku mabicĩrĩre more, na wa kũiguithagia ngoro yaku ũũru; ningĩ andũ othe arĩa marĩongererekaga thĩinĩ wa nyũmba yaku-rĩ, marĩkuaga maatuĩka andũ agima.Naguo ũndũ ũrĩa ũgakora ariũ aku erĩ, Hofini na Finehasi, nĩguo ũgatuĩka kĩmenyithia harĩ wee, naguo nĩ ũyũ, atĩ o erĩ magakua o mũthenya ũmwe.Na niĩ nĩngearahũrĩra mũthĩnjĩri-Ngai mwĩhokeku, ũrĩa ũgekaga maũndũ marĩa me ngoro-inĩ yakwa, o na marĩa ndĩĩcirĩtie; na nĩngahanda nyũmba yake itũũre ĩrũmĩte; na nĩagatũũra athiaga mbere ya mũndũ wakwa ũrĩa ũgaitĩrĩrio maguta, tene na tene.Na nĩgũgakinya atĩrĩ, atĩ mũndũ o wothe ũrĩa ũgatigara wa nyũmba yaku, nĩagathiĩ kũmũturĩria ndu nĩguo aheo gathumuni, o na kamũgate, na acoke oige atĩrĩ, Ta ’he wĩra ũmwe wa mawĩra ma athĩnjĩri-Ngai, nĩ getha nũmage kenyũ ka mũgate.Nake mwana ũcio, ti Samueli, agĩgĩtungatĩra Jehova arĩ he Eli. Nayo ndũmĩrĩri ya Jehova yonagwo ta ĩrĩ ũndũ mũnene mũno matukũ macio, nĩ ũndũ gũtiagĩaga cioneki kaingĩ.Na matukũ-inĩ macio gũgĩkinya atĩrĩ, atĩ rĩrĩa Eli aakorirũo akomete handũ hake harĩa aakomaga, (na hĩndĩ ĩo maitho make magĩkorũo nĩmaitĩkĩte kũũra, akaaga kuona,)naguo tawa wa Ngai ũgĩkorũo ũtarĩ ũrahora, ningĩ Samueli agĩkorũo akomete kũu hekarũ-inĩ ya Jehova thĩinĩ, ĩo yaigĩtwo ithandũkũ rĩa Jehova-rĩ,Jehova agĩgĩĩta Samueli, nake agĩcokia atĩrĩ, Niĩ ũyũ haha.Agĩgĩteng’era kwĩ Eli, akiuga atĩrĩ, Niĩ ũyũ haha tondũ nĩwanjĩta. Nake akiuga atĩrĩ, Ndiĩtanĩte; coka ũgakome. Agĩgĩthiĩ, agĩkoma.Ningĩ Jehova agĩĩtana o rĩngĩ atĩrĩ, Samueli. Nake Samueli agĩkĩarahũka, agĩthiĩ kwĩ Eli, akiuga atĩrĩ, Niĩ ũyũ haha, tondũ nĩwanjĩta. Agĩgĩcokia atĩrĩ, Ndiĩtanĩte, mũrũ wakwa; coka ũgakome.Na rĩrĩ, Samueli ndaakorirũo amenyete Jehova hĩndĩ ĩo, kana akaguũrĩrio ũhoro wa Jehova.Ningĩ Jehova agĩgĩĩta Samueli rĩngĩ hĩndĩ ya gatatũ, nake agĩkĩarahũka, agĩthiĩ kwĩ Eli, akĩmwĩra atĩrĩ, Niĩ ũyũ haha, tondũ nĩwanjĩta. Eli agĩkĩmenya atĩ nĩ Jehova wetaga mwana ũcio.Tondũ ũcio Eli agĩkĩĩra Samueli atĩrĩ, Thiĩ ũgakome, na gũgakinya atĩrĩ, atĩ aagwĩta, uuge atĩrĩ, Aria, Jehova; nĩ ũndũ ndungata yaku nĩĩraigua. Samueli agĩgĩcoka agĩthiĩ, agĩkoma handũ hake hau aakomaga.Nake Jehova agĩthiĩ, akĩrũgama, agĩĩtana o ta mahinda marĩa mangĩ, ũũ: Samueli! Samueli! Nake Samueli agĩkiuga atĩrĩ, Aria, nĩ ũndũ ndungata yaku nĩĩraigua.Jehova agĩkĩĩra Samueli ũũ: Atĩrĩrĩ, nĩngwĩka ũndũ thĩinĩ wa Isiraeli, na mũndũ o wothe ũrĩa ũrĩũigua, nĩarĩrarakwo nĩ matũ make merĩ.Mũthenya ũcio-rĩ, nĩguo ngahingĩria Eli maũndũ mothe marĩa njarĩtie makoniĩ nyũmba yake, ndĩmarutie kĩambĩrĩria-inĩ kĩamo nginya ithirĩro.Nĩ gũkorũo nĩndĩmwĩrĩte atĩ ngũtũũra ’herithagia nyũmba yake tene na tene, nĩ ũndũ wa waganu ũrĩa aamenyete ũhoro waguo; nĩ gũkorũo ariũ ake nĩmerehereire kĩrumi o ene, nake akĩaga kũmagiria.Tondũ ũcio nĩndĩĩhĩtĩire nyũmba ya Eli, ngoiga atĩ waganu wa nyũmba ĩo ya Eli ndũngĩhoroheka nĩ igongona, kana kĩndũ o na kĩ kĩrĩa kĩngĩrutwo, tene na tene.Samueli agĩgĩkoma nginya o rũcinĩ, agĩcoka akĩhingũra mĩrango ya nyũmba ya Jehova; nake agĩĩtigĩra kũmenyithia Eli ũndũ ũcio onete.Hĩndĩ ĩo Eli agĩgĩĩta Samueli, akiuga ũũ: Samueli, mũrũ wakwa. Agĩgĩcokia atĩrĩ, Niĩ ũyũ haha.Agĩkĩmũũria atĩrĩ, Nĩ ũhoro ũrĩkũ Jehova arakũheaga? Menya ũ’hithe ũndũ ũcio; Ngai arogũthũũra, o na agwĩke ũũru makĩria, ũngĩ’hitha ũndũ o na ũmwe wa maũndũ mothe marĩa arakwĩrire.Samueli agĩkĩmwĩra maũndũ macio mothe biũ, na ndamũhithe ũndũ o na ũmwe. Nake agĩkiuga atĩrĩ, Ũcio nĩ Jehova; nĩeke o ta ũrĩa ekuona kwagĩrĩire.Samueli agĩgĩkũra, nake Jehova aarĩ hamwe nake, akĩaga kũreka kiugo o na kĩmwe gĩake kĩage kũhingio.Nao Aisiraeli othe, kuuma Dani o nginya Biri-shiba, magĩkĩmenya atĩ Samueli nĩ mũhande nĩ Jehova atuĩke mũnabii wake.Ningĩ Jehova akĩrũmanĩria gũcoka kuonwo rĩngĩ kũu Shilo; nĩ gũkorũo Jehova nĩeguũragĩria Samueli, o kũu Shilo, na ũndũ wa kũmũhe ndũmĩrĩri ya Jehova.Nayo ndũmĩrĩri ya Samueli ĩgĩkinyĩra Aisiraeli othe. Na rĩrĩ, Aisiraeli magĩkiumagara mathiĩ ita makahũrane na Afilisiti makĩamba hema ciao hakuhĩ na Ebeni-ezeri; nao Afilisiti makĩamba hema ciao Afeku.Afilisiti magĩkĩnuna ita ciao Afeku, mahũrane na Aisiraeli; na rĩrĩ, ita yathenganĩrĩrũo-rĩ, Aisiraeli makĩhũrũo nĩ Afilisiti; nao makĩũraga ta andũ ngiri inya a Isiraeli arĩa maanunĩte ita kũu kwarũagĩrũo werũ-inĩ.Na rĩrĩ, hĩndĩ ĩrĩa andũ maainũkire kĩraaro-inĩ-rĩ, athuri a Isiraeli makiuga atĩrĩ, Jehova agĩtũmire tũhootwo nĩ Afilisiti ũmũthĩ nĩ ũndũ kĩ? Ta rekei tũgĩre ithandũkũ rĩa kĩrĩkanĩro kĩa Jehova, tũrĩrute Shilo, tũrĩrehe gũkũ tũrĩ nĩ getha rĩikare thĩinĩ witũ, nĩguo rĩtũhonokie rĩtũrute moko-inĩ ma thũ ciitũ.Gũgĩkĩrekio andũ Shilo, nao makĩrehe ithandũkũ rĩa kĩrĩkanĩro kĩa Jehova, Mũnene wa Ita, ũrĩa ũikaraga gatagatĩ-inĩ ka makerubi marĩo, marĩrutĩte kuo. Nao ariũ arĩa erĩ a Eli, Hofini na Finehasi, maarĩ o hamwe na ithandũkũ rĩu rĩa kĩrĩkanĩro kĩa Ngai.Na rĩrĩ, ithandũkũ rĩu rĩa kĩrĩkanĩro kĩa Jehova rĩatonyio kĩraaro-inĩ-rĩ, Aisiraeli othe makiugĩrĩria riugĩrĩria inene mũno, o nginya thĩ ĩkĩruruma.Na hĩndĩ ĩrĩa Afilisiti maaiguire kayũ ka mbugĩrĩrio ĩo makĩũria atĩrĩ, Gĩtũmi gĩa kayũ ka mbugĩrĩrio ĩo nene ũguo ĩrĩ kĩraaro-inĩ kĩa Ahibirania nĩ kĩ hihi? Magĩgĩcoka makĩmenya atĩ nĩ ithandũkũ rĩa Jehova rĩkinyĩte kĩraaro-inĩ kĩao.Afilisiti magĩgĩĩtigĩra, nĩ ũndũ moigire atĩrĩ, Nĩ Ngai mũũku kĩraaro-inĩ kĩao. Nao magĩkiuga atĩrĩ, Wũi-ĩiya-witũ-ĩ! Nĩ gũkorũo gũtirĩ kwoneka ũndũ ũngĩ ta ũyũ mbere ya hĩndĩ ĩno.Wũi-ĩiya-witũ-ĩ! Nũ ũgũtũhonokia atũrute moko-inĩ ma ngai ici irĩ hinya ũũ? Ici nĩcio ngai iria ciahũrĩire Amisiri na mĩrimũ ya mĩthemba yothe werũ-inĩ.Atĩrĩrĩ, Afilisiti aya, gĩai na hinya, mwĩtue ta arũme ki, nĩ getha mũtigatuĩke ngombo cia Ahibirania, o ta ũrĩa matũire marĩ ngombo cianyu; wĩtuei ta arũme ki, mũhũrane.Afilisiti magĩkĩhũrana nao, nao Aisiraeli makĩhũrũo, makĩũrĩra mũndũ o mũndũ hema-inĩ yake; gũgĩkĩũraganwo mũno mũno; nĩ ũndũ kũu kwagũire andũ a Isiraeli ngiri mĩrongo ĩtatũ arĩa maathiaga na magũrũ, moragĩtwo.Narĩo ithandũkũ rĩa Ngai rĩgĩtahwo nao ariũ a Eli erĩ, Hofini na Finehasi, makĩũragwo.Na rĩrĩ, hagĩgĩteng’era mũndũ ũmwe wa Benjamini, oimĩte mbũtũ-inĩ ĩo ya ita, agĩkinya Shilo mũthenya o ro ũcio, nguo ciake irĩ ndembũkangu, na akeitĩrĩria tĩri mũtwe.Na atĩrĩrĩ, aakinya kuo, Eli agĩkorũo nĩ gũikara aaikarĩire gĩtĩ gĩake mũkĩra-inĩ wa njĩra, acũthĩrĩirie njĩra; nĩ gũkorũo ngoro yake nĩyainainaga nĩ ũndũ wa ithandũkũ rĩa Ngai. Na rĩrĩa mũndũ ũcio aakinyire itũũra-inĩ thĩinĩ akĩheana ũhoro ũcio-rĩ, andũ othe a itũũra rĩu magĩkayũrũrũka.Na rĩrĩa Eli aaiguire inegene rĩa mũkayũrũrũko ũcio, akĩũria atĩrĩ, Gĩtũmi kĩa inegene rĩu rĩa ngũĩ ĩo nĩ kĩ? Nake mũndũ ũcio akĩhiũhahiũha, agĩkinya harĩ Eli, akĩmũhe ũhoro ũcio.Na rĩrĩ, Eli aakinyĩtie mĩaka mĩrongo kenda na ĩnana gũkũra; na maitho make nĩmorĩte, ndonaga.Mũndũ ũcio agĩkĩĩra Eli atĩrĩ, Nĩ niĩ mũndũ ũrĩa uumĩte mbũtũ-inĩ ya ita, na nĩ kũũra njũrire ũmũthĩ ndoima mbũtũ-inĩ ĩo ya ita. Nake agĩkĩmũũria atĩrĩ, Gũgĩkĩnyire atĩa, mũrũ wakwa?Nake ũcio warehete ũhoro agĩcokia, akiuga atĩrĩ, Isiraeli nĩmorĩire Afilisiti, na nĩkũũraganĩtwo mũno thĩinĩ wa andũ aitũ; na ariũ aku erĩ, Hofini na Finehasi, nĩmakuĩte, na ithandũkũ rĩa Jehova nĩ itahe.Na gũgĩkinya atĩrĩ, atĩ hĩndĩ ĩrĩa aagwetire ithandũkũ rĩa Ngai, Eli akĩgũa na ngara na mwena-inĩ wa kĩhingo, oimĩte gĩtĩ-inĩ gĩake kĩu aaikarĩire, nayo ngingo yake ĩkiunĩka, agĩkua; nĩ ũndũ aarĩ mũkũrũ, na akaritũha. Nake aatiirĩrĩire Isiraeli mĩaka mĩrongo ĩna.Ningĩ mũka wa Finehasi, mũrũwe, aarĩ mũritũ, na aatigairie hanini ohoke; nake rĩrĩa aaiguire ũhoro ũcio, atĩ ithandũkũ rĩa Ngai nĩrĩtahĩtwo, na atĩ iciciarawe na mũthuriwe nĩmakuĩte, akĩinamĩrĩra akĩohoka; nĩ gũkorũo nĩaagwatirũo nĩ ruo rũa kũrũmwo.Na rĩrĩa aaikarĩte ta egũkua-rĩ, atumia arĩa maarũngiĩ harĩ we makĩmwĩra atĩrĩ, Tiga gwĩtigĩra, no ũndũ ũgũciara kahĩĩ. No rĩrĩ, ndaigana gũcokia ũndũ kana akĩrũmbũiya ũhoro ũcio.Nake agĩtua kaana kau Ikabodu, akiugaga atĩrĩ, Ũnene ũkwehera woima he Isiraeli; nĩ gũkorũo ithandũkũ rĩa Ngai nĩrĩatahĩtwo, o na ningĩ nĩ ũndũ wa iciciarawe, o na mũthuriwe.Agĩkiuga atĩrĩ, Ũnene ũkwehera woima he Isiraeli, nĩ ũndũ ithandũkũ rĩa Ngai nĩrĩtahĩtwo.Na rĩrĩ, Afilisiti nĩmaatahĩte ithandũkũ rĩa Ngai, nao makĩrĩruta kũu Ebeni-ezeri, rĩgĩtwarũo Ashidodu.Ningĩ Afilisiti makĩoya ithandũkũ rĩu rĩa Ngai, makĩrĩtwara nyũmba ya Dagoni thĩinĩ, makĩrĩiga hakuhĩ na Dagoni.Na rĩrĩ, hĩndĩ ĩrĩa andũ a Ashidodu maarokire gũũkĩra rũcinĩ tene rũciũ rũrũ rũngĩ-rĩ, magĩkĩona Dagoni ĩgũĩte, ũthiũ ũgatheca thĩ mbere ya ithandũkũ rĩa Jehova. Magĩgĩcoka makĩoya Dagoni ĩo, makĩmĩhanda handũ hayo rĩngĩ.Ningĩ rĩrĩa maarokire gũũkĩra rũcinĩ tene rũciũ rũrũ rũngĩ-rĩ, makĩona Dagoni ĩgũĩte, ũthiũ ũgatheca thĩ mbere ya ithandũkũ rĩa Jehova; naguo mũtwe wa Dagoni, na hĩ cia moko mayo cierĩ, igĩkorũo itinĩkĩte irĩ o hau hingĩro-inĩ ya mũrango wa nyũmba; Dagoni ndĩrĩ kĩndũ kĩngĩ yatigĩirio tiga o gĩcunjĩ kĩu kĩngĩ kĩa mwĩrĩ wayo;tondũ ũcio hatirĩ o na athĩnjĩri-Ngai a Dagoni, o na kana mũndũ ũngĩ o na ũrĩkũ wa arĩa matonyaga nyũmba ĩo ya Dagoni, ũngĩkinya hingĩro-inĩ ĩo ya Dagoni kũu Ashidodu o na ũmũthĩ.No rĩrĩ, guoko kwa Jehova gũgĩkĩũmĩra andũ a Ashidodu mũno, akĩmanina, na akĩmahũra na mũrimũ wa ngai kũu itũũra-inĩ rĩa Ashidodu rĩo rĩene, o na mĩhaka-inĩ yarĩo yothe.Na rĩrĩ, andũ a Ashidodu mona atĩ ũguo nĩguo gwaikara, magĩkiuga atĩrĩ, Ithandũkũ rĩa Ngai wa Isiraeli rĩtigũikara gũkũ na ithuĩ; nĩ ũndũ guoko gwake nĩgũgũtũũmĩra mũno, o na gũkomĩra Dagoni, ngai iitũ.Tondũ ũcio magĩkĩrekania makĩũnganithia anene othe a Afilisiti mathiĩ kũrĩ o, makĩũria atĩrĩ, Ithandũkũ rĩrĩ rĩa Ngai wa Isiraeli, tũkũrĩĩka atĩa? Nao magĩcokia atĩrĩ, Rekei ithandũkũ rĩu rĩa Ngai wa Isiraeli rĩkuuo rĩthamĩrio Gathu. Nao magĩkĩoya ithandũkũ rĩu rĩa Ngai wa Isiraeli, makĩrĩthamĩria kuo.Na gũgĩkinya atĩrĩ, atĩ maarĩkia kũrĩthamĩria kuo, guoko kwa Jehova gũkĩũmĩra andũ a itũũra rĩu mũno mũno; akĩhũra andũ a itũũra rĩu, arĩa anyinyi, o na arĩa anene, nao makiumĩrĩrũo nĩ mũrimũ ũcio wa ngaĩ.Tondũ ũcio magĩcoka magĩthamĩria ithandũkũ rĩu rĩa Ngai Ekironi. Na gũgĩkinya atĩrĩ, atĩ ithandũkũ rĩu rĩa Ngai rĩakinya Ekironi, Aekironi makĩanĩrĩra na mĩgambo mĩnene, makiuga atĩrĩ, Hĩ! Mekũrehe ithandũkũ rĩa Ngai wa Isiraeli gũkũ gwitũ, nĩguo matũũragithie ithuene, o na andũ aitũ.Tondũ ũcio, magĩkĩrekania makĩũnganithia anene othe a Afilisiti, makĩmera atĩrĩ, Twarithiai ithandũkũ rĩrĩ rĩa Ngai wa Isiraeli riume gũkũ, rĩcokio handũ harĩo kĩũmbe, nĩguo rĩtigatũũrage ithuene, o na andũ aitũ; nĩ gũkorũo andũ othe a itũũra rĩu nĩmaaiguire ta manyarirĩkĩte mũno nĩ kĩmako gĩa gĩkuũ; nĩ ũndũ guoko kwa Ngai nĩkwamomĩire mũno kũu.O nao andũ arĩa mataigana gũkua, no maagwatirũo nĩ mũrimũ wa ngaĩ, nakĩo kĩrĩro gĩa itũũra rĩu gĩgĩkinya o igũrũ matu-inĩ.Narĩo ithandũkũ rĩa Jehova rĩgĩikara bũrũri ũcio wa Afilisiti mĩeri mũgwanja.Afilisiti magĩgĩĩta athĩnjĩri-ngai ciao, na aragũri, makĩmoria atĩrĩ, Tũgwĩka ithandũkũ rĩrĩ rĩa Jehova atĩa? Ta tuoniei ũrĩa tũngĩrĩcokia handũ harĩo.Nao magĩkiuga atĩrĩ, Mũngĩkorũo nimũgũcokia ithandũkũ rĩu rĩa Ngai wa Isiraeli-rĩ, menyai mũrĩcokie ũtheri; no nĩ kaba mũtwarĩre Ngai ũcio kĩndũ gĩa kũmũrutĩra igongona rĩa ihĩtia; na hĩndĩ ĩo nĩmũkahonokio, na mũmenye kĩrĩa kĩanagiria mwehererio guoko gwake.Nao makĩũria atĩrĩ, Kĩndũ kĩrĩa tũgũkĩmũtwarĩra kĩa igongona rĩa mahĩtia-rĩ, nĩ kĩ? Magĩkĩmera atĩrĩ, Nĩ tũnyamũ tũtano twa thahabu tũtariĩ ta ngai icio, hamwe na tũmĩhianano tũtano twa tũbĩa tũthondeketwo na thahabu, o ta ũrĩa anene acio a Afilisiti maigana; nĩ ũndũ nĩ ihũra rĩa mũthemba o ro ũmwe rĩamũkinyĩire inyuothe, na anene anyu.Tondũ wa ũguo, wĩthondekerei mĩhianano ya ngai icio cianyu na mĩhianano ya tũbĩa twanyu tũu tũthũkagia bũrũri, na ningĩ mũgoocithie Ngai wa Isiraeli; mweka ũguo-rĩ, hihi nĩekũhũthahũthia guoko gwake kũmweherere, na kweherere ngai cianyu, na bũrũri wanyu.Rĩu-rĩ, mũgũkĩũmia ngoro cianyu nĩkĩ, o ta ũrĩa Amisiri, o na Firauni, momirie ngoro ciao? Tondũ-rĩ, rĩrĩa aakorirũo ekĩte maũndũ ma kũgegania mũno thĩinĩ wao-rĩ, githĩ toguo maakĩrekire andũ acio mathiĩ, nao magĩĩthiĩra?Tondũ ũcio itĩkanai na wĩra mwĩthondekere ngari njerũ, na mũnyite ng’ombe igĩrĩ igũkamwo itarĩ ciekĩrũo mũtĩ wa ngingo, muoherere ng’ombe icio ngari-inĩ ĩo, natuo tũcaũ twacio mũtũinũkie mũciĩ;mũcoke muoe ithandũkũ rĩa Jehova, mũrĩigĩrĩre igũrũ rĩa ngari ĩo; nacio indo icio cia goro cia thahabu o icio mũkũmũtwarĩra ituĩke cia igongona rĩa mahĩtia, mũciĩkĩre gathandũkũ-inĩ, kaigwo mwena-inĩ warĩo; mũkireke rĩtwarũo, rĩĩthiĩre.Na mũbare na kũrĩa rĩgũthiĩ; rĩngĩkĩambata rĩrorete mũhaka-inĩ wa bũrũri warĩo, rĩkinye Bethi-shemeshu-rĩ, gũgĩtuĩke nĩ Jehova ũtũrehereire ũũru ũcio mũnene ũguo; no rĩrĩ, kũngĩtuĩka ti ũguo, nĩtũgũkĩmenya tiwe ũtũũmĩire, no nĩ ũndũ wa mbũkĩrĩra wĩrehete o ro ũguo.Nao andũ acio magĩgĩĩka o ta ũguo; makĩnyita ng’ombe igĩrĩ igũkamwo, magĩcioherera ngari, natuo tũcaũ twacio magĩtũhingĩra mũciĩ,magĩgĩĩkĩra ithandũkũ rĩa Jehova ngari-inĩ ĩo igũrũ, hamwe na gathandũkũ kau kaarĩ na tũbĩa tũu twa thahabu thĩinĩ, na mĩhianano ya ngai icio.Nacio ng’ombe icio ikĩgwata njĩra ĩrĩa yathiaga yarũngĩrĩirie ĩrorete Bethi-shemeshu; igĩgĩthiĩ o na njĩra ya gĩtwari ikĩanagia, nacio itiigana gũkerũra na mwena wa ũrĩo, kana wa ũmotho nao anene a Afilisiti magĩcirũmĩrĩra, magĩkinya o mũhaka-inĩ wa Bethi-shemeshu.Nao andũ a Bethi-shemeshu nĩ kũgetha maagethaga ngano yao kĩanda-inĩ; magĩtiira maitho, makĩona ithandũkũ rĩu, magĩgĩkena mũno maarĩona.Nayo ngari ĩo ĩgĩgĩkinya mũgũnda wa Joshua, Mũbethi-shemeshu, ĩkĩrũgama ho, o handũ haarĩ ihiga inene; nao andũ arĩa maarĩ ho magĩatũranga mĩtĩ ya ngari ĩo, magĩthĩnjĩra Jehova ng’ombe icio ituĩke ihaki rĩa njino.Nao Alawii makĩruta ithandũkũ rĩa Jehova ngari igũrũ, na gathandũkũ kau kaarĩ hamwe narĩo, o kau kaarĩ indo cia goro cia thahabu thĩinĩ, magĩciigĩrĩra ihiga-inĩ rĩu inene igũrũ; nao andũ a Bethi-shemeshu makĩrutĩra Jehova mahaki ma njino, o na magongona mangĩ, mũthenya o ro ũcio.Nao anene acio atano a Afilisiti mona ũguo, magĩgĩcoka Ekironi mũthenya o ro ũcio.Naguo ũhoro wa mĩhianano ya ngaĩ icio ĩthondeketwo na thahabu, ĩrĩa Afilisiti maatwarire ĩtuĩke ya igongona rĩa kũrutĩrũo Jehova nĩ ũndũ wa mahĩtia nĩ ũyũ, atĩ ũmwe warutirũo nĩ ũndũ wa Ashidodu, na ũmwe nĩ ũndũ wa Gaza, na ũmwe nĩ ũndũ wa Ashikeloni, na ũmwe nĩ ũndũ wa Gathu, na ũmwe nĩ ũndũ wa Ekironi;o na tũbĩa twa thahabu tũu twatwarirũo twaiganaga o ta ũrĩa matũũra ma Afilisiti maigana ma anene acio atano, o marĩa mairigĩtwo, o na tũtũũra twa ng’ongo, o nginya ihiga rĩu inene, rĩrĩa maaigĩrĩire ithandũkũ rĩa Jehova, o rĩu rĩtũire mũgũnda wa Joshua, Mũbethi-shemeshu, o na ũmũthĩ.Nake Jehova akĩũraga andũ a kũu Bethi-shemeshu ngiri mĩrongo ĩtano na mĩrongo mũgwanja, nĩ ũndũ nĩmaacũthĩrĩirie ithandũkũ rĩa Jehova thĩinĩ; nao andũ arĩa angĩ magĩkĩrĩra mũno nĩ kĩeha, nĩ ũndũ Jehova nĩaamoragĩte rĩũraga inene mũno.Nao andũ a Bethi-shemeshu makiuga atĩrĩ, Nũ ũngĩkĩhota kũrũgama mbere ya Jehova, Ngai ũyũ mũtheru? Ningĩ rĩrĩa akoima harĩ ithuĩ-rĩ, akaambata athiĩ kũrĩ ũ?Nao magĩkĩrekeria andũ arĩa maatũũraga Kiriathu-jearimu andũ, makĩmera atĩrĩ, Afilisiti nĩmacoketie ithandũkũ rĩa Jehova; ta ikũrũkai mũũke mũrĩgĩre mũrĩambatie kũu kwanyu.Nao andũ a Kiriathu-jearimu magĩthiĩ makĩgĩra ithandũkũ rĩu rĩa Jehova, makĩrĩtwara mũciĩ wa Abinadabu, gĩthũngũri-inĩ, nao makĩamũra Eleazaru, mũrũwe, makĩmũtheria, atuĩke mũikaria wa ithandũkũ rĩu rĩa Jehova.Na gũgĩkinya atĩrĩ, atĩ ihinda rĩrĩa ithandũkũ rĩu rĩaikarire Kiriathu-jearimu, kuuma mũthenya ũcio rĩaigirũo kuo, rĩarĩ iraya; rĩarĩ mĩaka mĩrongo ĩĩrĩ; nao andũ othe a nyũmba ya Isiraeli makĩĩrirĩria gũcokerera Jehova.Nake Samueli akĩaria na andũ acio othe a nyũmba ya Isiraeli, akĩmera atĩrĩ, Mũngĩkorũo nĩmũkwenda gũcokerera Jehova na ngoro yanyu yothe, eheriai ngai cianyu cia kũngĩ, o na Maashitarothu, mũhaarĩrie ngoro cianyu cierekere Jehova, mũmũtungatĩre we wiki, na nĩekũmũhonokia amũrute moko-inĩ ma Afilisiti.Nacio ciana cia Isiraeli igĩkĩeheria Mabaali na Maashitarothu, igĩtungatĩra Jehova wiki.Ningĩ Samueli agĩkiuga atĩrĩ, Cokanĩrĩriai Aisiraeli othe mathiĩ Mizipa, na nĩngũmũhoera kwĩ Jehova.Nao makĩũngana kũu Mizipa, magĩtaha maĩ, makĩmaita mbere ya Jehova, magĩkĩĩhinga kũrĩa irio mũthenya ũcio, ningĩ makiugĩra kũu atĩrĩ, Nĩtwĩhĩtie Jehova. Na rĩrĩ, Samueli aaciragĩra ciana cia Isiraeli arĩ kũu Mizipa.Nao Afilisiti maaigua atĩ ciana cia Isiraeli nĩciũnganĩte kũu Mizipa, anene a Afilisiti makĩambata nĩguo makahũrane na Isiraeli. Nacio ciana cia Isiraeli ciaigua ũguo, igĩĩtigĩra Afilisiti.Ciana icio cia Isiraeli igĩkĩĩra Samueli atĩrĩ, Menya ũtige gũkaĩra Jehova Ngai witũ nĩ ũndũ witũ, nĩ getha atũhonokie atũrute moko-inĩ ma Afilisiti.Nake Samueli agĩkĩnyita kagondu ka nyondo-inĩ agĩkaruta gatuĩke ihaki rĩa gũcinĩrũo Jehova karĩ kagima o ro ũguo; ningĩ Samueli agĩkaĩra Jehova nĩ ũndũ wa Isiraeli, nake Jehova akĩmũcokeria ũhoro.Na rĩrĩa Samueli aarutaga ihaki rĩu rĩa njino-rĩ, Afilisiti magĩthengerera hakuhĩ, nĩguo mahũrane na Isiraeli, no Jehova akĩrurumĩria Afilisiti marurumĩ manene mũno mũthenya ũcio, akĩmanyaririthia mũno; nao makĩhũrũo magĩtorio mũno nĩ Aisiraeli.Nao andũ a Isiraeli makiuma Mizipa, makĩrũmĩrĩra Afilisiti na ihenya, makĩmahũra, makĩmakinyia mũhuro wa Bethi-kari.Hĩndĩ ĩo Samueli agĩkĩoya ihiga, akĩrĩhanda gatagatĩ-inĩ ka Mizipa na Sheni, akĩrĩtua Ebeni-ezeri, akiuga atĩrĩ, O na gwata rĩu Jehova no atũteithĩtie.Afilisiti magĩgĩtorio o gũtorio biũ, nao matiacokire gũkĩra mĩhaka ya Isiraeli; nakuo guoko kwa Jehova gũgĩtũũra kũũmĩire Afilisiti matukũ mothe ma Samueli.Namo matũũra ma Isiraeli marĩa maatunyanĩtwo nĩ Afilisiti magĩcokithio harĩ Isiraeli, kuuma Ekironi o nginya Gathu; ningĩ bũrũri wao ũrĩa wahakaine nao ũkĩrutwo moko-inĩ ma Afilisiti nĩ Aisiraeli. Ningĩ gũgĩkĩgĩa thayũ thĩinĩ wa Aisiraeli na Aamori.Nake Samueli agĩtiirĩrĩra Isiraeli matukũ mothe ma muoyo wake.Na agathiaga Beth-eli, na Giligali, o na Mizipa, mwaka o mwaka, agĩcanga kũu aakoragwo na ciathĩ, agagĩtuithanagia Aisiraeli macira mao kũndũ kũu guothe.Nakuo kũndũ gwake kũrĩa aacokaga kũinũka nĩ Rama, nĩ ũndũ kũu nĩkuo mũciĩ wake warĩ: na arĩ kũu agatiiragĩrĩra Isiraeli, na agĩakĩra Jehova kĩgongona kuo.Na gũgĩkinya atĩrĩ, atĩ Samueli aakũra-rĩ, agĩtua ariũ ake aciri a gũcirĩra Isiraeli.Mũrũwe wa irigithathi etagwo Joeli, na wa itiema agetwo Abija; acio magĩgĩtuĩka aciri kũu Biri-shiba.No rĩrĩ, ariũ acio ake matiathiire na mĩthiĩre ta yake, no nĩ kũgarũrũka maagarũrũkire makĩĩrirĩria ũtonga, magakĩamũkagĩra ihaki, na makahotomagia cira.Hĩndĩ ĩo athuri othe a Isiraeli magĩkĩũngana, magĩthiĩ gwĩ Samueli o kũu Rama,nao makĩmwĩra ũũ: Atĩrĩrĩ, rĩu ũgũgĩkũra, na ariũ aku matithiaga na mĩthiĩre ta yaku; gĩtũcarĩrie mũthamaki atũciragĩre o ta ndũrĩrĩ iria ingĩ ciothe.No rĩrĩ, ũndũ ũcio ndwakenirie Samueli rĩrĩa maamwĩrire, Tũhe mũthamaki atũciragĩre. Nake Samueli agĩkĩhoya Jehova.Nake Jehova akĩĩra Samueli atĩrĩ, Ĩtĩkĩra uuge wa andũ acio maũndũ-inĩ mothe marĩa megũkwĩra; nĩ gũkorũo tiwe maarega, no nĩ niĩ maarega, ndigatuĩke mũthamaki wao ndĩmathamakagĩre.O ta ũrĩa maũndũ mothe marĩa matũire mekaga gwata mũthenya ũrĩa ndamaambatirie ngĩmaruta Misiri, o nginya ũmũthĩ, matariĩ, ma ũrĩa matũire matiganaga na niĩ, magatungatĩra ngai ingĩ-rĩ, ũguo noguo wee nawe megũgwĩka.Tondũ ũcio, ĩtĩkĩra uuge wao; no rĩrĩ, mataare mũno, na ũmonererie ũrĩa ũhoro ũgatuĩka wa mũthamaki ũcio ũkamathamakĩra.Samueli agĩkĩhe andũ acio metĩtie mũthamaki mohoro macio mothe ma Jehova.Agĩkiuga atĩrĩ, Ũũ nĩguo ũhoro wa mũthamaki ũcio ũkamũthamakĩra ũgatuĩka; nĩ gũthiĩ agathiaga na ariũ anyu, akamatue atwari ngari ciake cia ita, na ahaici mbarathi ciake, na atongoria a ngari ciake cia ita mateng’erete;na amatue anene a athigari ngiri, na a athigari mĩrongo ĩtano; na amwe amatue a kũmũrĩmagĩra mĩgũnda yake, na a kũmũgethagĩra magetha make, na a kũmũthondekagĩra indo ciake cia ita, na cia ngari ciake cia ita.Nao airĩtu anyu athiage nao a kũmũthondekera irio irĩ mũrĩo, na amatue arugi, na athondeki mĩgate.Ningĩ nĩagathiaga na mĩgũnda yanyu, na mĩgũnda yanyu ya mĩthabibu, na ya mĩtamaiyũ, athiage na ĩrĩa mĩega mũno gũikĩra ĩrĩa ĩngĩ, akamĩhe ndungata ciake.Ningĩ nĩagathiaga na gĩcunjĩ gĩa ikũmi kĩa mbeũ cianyu, o na kĩa mĩgũnda yanyu ya mĩthabibu, acihe anene ake a athigari, na ndungata ciake.Na athiage na ndungata cianyu cia arũme, na cia aka, na aanake anyu arĩa ega mũno, na ndigiri cianyu, ikamũrutagĩre wĩra wake.Ningĩ nĩagathiaga na gĩcunjĩ gĩa ikũmi kĩa ndũru cianyu, na inyuĩ mũtuĩke ndungata ciake.Na hĩndĩ ĩo nĩmũgakaya nĩ mũthamaki wanyu ũcio mũgakorũo mwĩthurĩire, na Jehova ndarĩ ũndũ akamũcokeria hĩndĩ ĩo.No rĩrĩ, andũ acio nĩmaaregire kũigua uuge wa Samueli, makiuga atĩrĩ, Aca, gũtirĩ hingo tũtekũgĩa na mũthamaki atũthamakagĩre,nĩguo o na ithuĩ tũtuĩke ta ndũrĩrĩ iria ingĩ ciothe, na nĩ getha mũthamaki ũcio witũ atũciragĩre na atũtongoragie, na atũhũranagĩre ita-inĩ.Nake Samueli agĩgĩthikĩrĩria ciugo ciothe iria cioigirũo nĩ andũ acio, agĩgĩcoka agĩciiguithia Jehova.Nake Jehova akĩĩra Samueli atĩrĩ, Ĩtĩkĩra uuge wao, ũmacarĩrie mũthamaki. Nake Samueli agĩkĩĩra andũ acio a Isiraeli atĩrĩ, Gĩthiĩi, mũndũ o mũndũ acoke itũũra rĩao.Na rĩrĩ, kwarĩ mũndũ ũmwe wa Benjamini wetagwo Kishu wa Abieli, mũrũ wa Zeroru wa Bekorathu, mũrũ wa Afia, wa Mũbenjamini; na aarĩ njamba ĩrĩ hinya.Nake aarĩ na mũriũ wetagwo Saulu, mwanake mũthaka ma; na thĩinĩ wa ciana cia Isiraeli ciothe, gũtiarĩ mũndũ mũthaka kũmũkĩra; ningĩ aakĩrĩte andũ arĩa angĩ othe kũraiha kuuma ciande-inĩ ciake gũcoka na kũu igũrũ.Nacio ndigiri cia Kishu, ithe wa Saulu, ikĩũra. Nake Kishu agĩkĩĩra mũriũ Saulu atĩrĩ, Oya mũndũ ũmwe wa ndungata ici, mũũkĩre mũthiĩ mũgacarie ndigiri.Nake agĩkĩgera bũrũri wothe ũrĩa wĩ irĩma nyingĩ wa Efiraimu, na bũrũri wothe wa Shalisha, no matiacionire; ningĩ makĩgera bũrũri wothe wa Shaalimu, igĩkĩagwo kuo; magĩcoka makĩgera bũrũri wothe wa Benjamini, no matiacionire.Na rĩrĩ, maakinya bũrũri wa Zufu, Saulu akĩĩra ndungata yake ĩrĩa maarĩ nayo atĩrĩ, Reka tũhũndũke, nĩ getha hihi baba ndagakorũo nĩatigĩte kũrũmbũiya ũhoro wa ndigiri, agacoka gũtangĩka nĩ ũndũ witũ.Nake agĩcokia ũũ: Atĩrĩrĩ, itũũra-inĩ rĩrĩ kwĩ mũndũ wa Ngai, na nĩ mũndũ mũtĩĩku, na maũndũ mothe marĩa oigaga, ti-itherũ nĩmonekaga; reke tũthiĩ kuo; hihi no gũkorũo aahota gũtũhe ũhoro ũkoniĩ rũgendo rũrũ tũgwete.Ningĩ Saulu akĩĩra ndungata yake atĩrĩ, No rĩrĩ, rĩu o na twagĩthiĩ kuo-rĩ, tũgũgĩtwarĩra mũndũ ũcio kĩ? Kuona atĩ irio nĩininũkĩte ciondo-inĩ ciitũ, na gũtirĩ kĩndũ twĩ nakĩo gĩa kũhe mũndũ ũcio wa Ngai-rĩ, kĩrĩa tũkĩrĩ nakĩo nĩ kĩ?Ndungata ĩo ĩgĩgĩcokeria Saulu rĩngĩ ĩkiuga ũũ: Atĩrĩrĩ, niĩ ndĩ na gĩcunjĩ gĩa kana gĩa cekeri ya betha; kĩu nĩkĩo ngũthiĩ kũhe mũndũ ũcio wa Ngai, nĩguo atwĩre njĩra ĩrĩa tũkũgera.(Na rĩrĩ, mahinda ma tene, kũu Isiraeli, rĩrĩa mũndũ aathiaga gũtuĩria ũhoro kwĩ Ngai-rĩ, ũũ nĩguo oigaga, Ũka tũthiĩ kwĩ mũndũ ũrĩa muoni maũndũ; nĩ gũkorũo mũndũ ũrĩa wĩtagwo Mũnabii matukũ maya-rĩ, tene etagwo Muoni maũndũ.)Saulu agĩkĩĩra ndungata ĩo yake atĩrĩ, Ũgũkiuga wega; nĩtũgĩthiĩ. Magĩgĩthiĩ itũũra rĩu mũndũ ũcio wa Ngai aarĩ.Na rĩrĩa maambataga ihaicĩro-inĩ makinye itũũra rĩu, makĩona airĩtu magĩthiĩ gũtaha maĩ, makĩmoria atĩrĩ, Ĩ mũndũ ũrĩa muoni maũndũ e gũkũ?Nao magĩkĩmacokeria makiuga atĩrĩ, E kuo; na atĩrĩrĩ, e hau mbere yanyu; hiũhahiũhai, amu okire ũmũthĩ gũkũ itũũra-inĩ nĩ ũndũ andũ me na igongona rĩkũrutĩrũo itĩri-inĩ harĩa hatũũgĩru.Na mwatonya itũũra, nĩmũkũmuona o narua atanathiĩ itĩri-inĩ rĩu kũrĩa irio; nĩ ũndũ andũ arĩa me ho matingĩrĩa irio atanakinya ho, nĩ ũndũ nĩwe ũrathimithagia igongona, na thutha wa ũguo arĩa metĩtwo magagĩcoka kũrĩa. Tondũ ũcio kĩambatei, nĩ ũndũ rĩu noguo mũngĩmuona.Magĩkĩambata, magĩkinya kũu itũũra-inĩ, na rĩrĩa maatonyaga itũũra, atĩrĩrĩ, Samueli akĩmoimĩrĩra, magĩturumana akĩambata athiĩ itĩri-inĩ rĩu.Na rĩrĩ, Jehova nĩonetie Samueli ũhoro, ta ira, Saulu atanathiĩ kuo, akamwĩra atĩrĩ,Rũciũ, ihinda o ta rĩrĩ, nĩngakũrehithĩrie mũndũ oimĩte bũrũri wa Benjamini, nawe nĩũkamũitĩrĩria maguta atuĩke mũtongoria wa andũ akwa Isiraeli, na nĩakahonokia andũ akwa harĩ Afilisiti; nĩ ũndũ nĩmbarĩte ngona andũ akwa, nĩ gũkorũo kĩrĩro kĩao nĩkĩnginyĩire.Na rĩrĩa Samueli onire Saulu-rĩ, Jehova akĩmwĩra atĩrĩ, Ta rora mũndũ ũrĩa ndĩrakũheire ũhoro wake! Mũndũ ũyũ nĩwe ũkũgĩa na ũhoti wa gwatha andũ akwa.Hĩndĩ ĩo Saulu agĩgĩkuhĩhĩria Samueli kĩhingo-inĩ gĩa ĩtũũra, akiuga atĩrĩ, Ta njĩrĩra harĩa nyũmba ya mũndũ ũrĩa muoni maũndũ ĩrĩ.Nake Samueli agĩcokeria Saulu, akiuga atĩrĩ, Nĩ niĩ mũndũ ũcio muoni maũndũ; ta ngĩa mbere twambate itĩri-inĩ, nĩ gũkorũo ũmũthĩ mũkũrĩanĩra irio na niĩ; na rũciũ rũcinĩ nĩguo ngakũreka ũthiĩ, na nĩguo ngakwĩra maũndũ mothe marĩa marĩ ngoro-inĩ yaku.Naho ha ũhoro wa ndigiri ciaku iria ciorire mĩthenya ĩtatũ ĩthirĩte-rĩ, tiga gũcoka kũrũmbũiya ũhoro wacio, nĩ ũndũ nĩ nyoneku. O namo maũndũ mothe marĩa meriragĩrio thĩinĩ wa Isiraeli-rĩ, kaĩ me ma ũ? Githĩ ti maku, o na ma nyũmba ya thoguo yothe?Nake Saulu agĩcokia, akiuga atĩrĩ, Githĩ ndĩkĩrĩ Mũbenjamini, wa mũhĩrĩga ũrĩa mũnyinyi gũkĩra ĩrĩa ĩngĩ yothe ya Isiraeli? Ningĩ-rĩ, githĩ mbarĩ iitũ tiyo nyinyi gũkĩra mbarĩ iria ingĩ ciothe cia mũhĩrĩga ũcio wa Benjamini? Kuona nĩ ũguo-rĩ, nĩ kĩ gĩgũgĩtũma warie na niĩ ndeto ta icio?Nake Samueli agĩkĩoya Saulu, na ndungata yake, akĩmatwara nyũmba ĩrĩa yarĩagĩrũo, akĩmaikaria handũ ha andũ arĩa atĩĩku thĩinĩ wa arĩa metĩtwo; nao maarĩ ta andũ mĩrongo ĩtatũ.Samueli agĩkĩĩra mũrugi wa irio atĩrĩ, Ta rehe rũgai rũrĩa ndĩrakũnengerire, o rũu ndĩrakũheire ũhoro waruo atĩ, Ũrũige handũ mwanya.Mũrugi ũcio agĩkĩoya kĩande hamwe na nyama ĩrĩa yarĩ igũrũ rĩakĩo agĩkĩiga harĩ Saulu. Nake Samueli akiuga ũũ: Atĩrĩrĩ, gĩkĩ nĩkĩo kĩraigĩtwo! Kĩoe ũrĩe; nĩ ũndũ hĩndĩ ĩrĩa ndĩroigire atĩ nĩnjĩtĩire andũ gĩathĩ, nĩguo ũraigĩirũo gĩkĩ nĩ ũndũ wa ihinda rĩrĩ tũrĩ. Nake Saulu magĩkĩrĩanĩra irio na Samueli mũthenya ũcio.Na rĩrĩa maakorirũo maikũrũkĩte moimĩte itĩri-inĩ magatonya itũũra-rĩ, Samueli makĩaranĩria na Saulu marĩ nyũmba igũrũ.Nao magĩkĩroka gũũkĩra rũcinĩ tene; na gũgĩkinya atĩrĩ, atĩ rĩrĩa gwatuire gũkĩa, Samueli agĩĩta Saulu kũu nyũmba igũrũ, akĩmwĩra atĩrĩ, Ũkĩra, nĩguo nguumagarie, wĩthiĩre. Saulu agĩkĩarahũka, nao erĩ, we mwene na Samueli, makiumania magĩkinya njĩra-inĩ.Nao rĩrĩa maaikũrũkaga makinye mũthia-inĩ wa itũũra rĩu, Samueli akĩĩra Saulu atĩrĩ, Ta ĩra ndungata yaku ĩhĩtũke, ĩthiage mbere iitũ, (nayo ĩgĩkĩhĩtũka,) no rĩrĩ, wee amba ũrũgame hanini hau ũrĩ, nĩ getha ngũiguithie ũhoro ũrĩa Ngai oigĩte.Samueli agĩkĩoya kanandũ ka maguta, akĩmũitĩrĩria mũtwe, akĩmũmumunya, akiuga, Githĩ Jehova ndaagũitĩrĩria maguta, ũtuĩke mũtongoria wa andũ arĩa egwatĩire?Ũmũthĩ twatigana-rĩ, nĩũgũkora andũ erĩ mbĩrĩra-inĩ ya Rakeli, o kũu Zeliza, mũhaka-inĩ wa bũrũri wa Benjamini; nao makwĩre atĩrĩ, Ndigiri iria ũrathiĩte gũcaria nĩcionekete, na thoguo nĩatigĩte kũrũmbũiya ũhoro wa ndigiri, agacoka gũtangĩka nĩ ũndũ waku, akoiga atĩrĩ, Ngũgĩĩka atĩa nĩ ũndũ wa mũrũ wakwa?Ningĩ wathiathia na mbere woima kũu, ũkinye Mũgandi-inĩ wa Taboru-rĩ, nĩũgũcemania na andũ atatũ makĩambata Beth-eli he Ngai, na ũmwe akuuĩte tũũri tũtatũ, na ũrĩa ũngĩ mĩgate ĩtatũ, na wa gatatũ agakuua mondo ya ndibei;nao makũgeithie, na makũhe mĩgate ĩĩrĩ, nawe ũmĩamũkĩre.Thutha wa ũguo ningĩ wakinya kĩrĩma-inĩ kĩa Ngai, harĩa he kĩhingo gĩa Afilisiti, nĩgũgũtuĩka atĩrĩ, atĩ wakinya kũu itũũra-inĩ, nĩũgũcemania na anabii me gĩtutu, magĩikũrũka moimĩte itĩri-inĩ rĩa handũ hatũũgĩru matongoretio nĩ andũ me na inanda cia kĩnubi, na tũhembe, na mĩtũrirũ, na inanda nene cia mũgeto, nao makorũo makĩratha mohoro;na roho wa Jehova nĩũgũgũkora na hinya mũnene, nawe ũrathe mohoro hamwe nao, na nĩũkũgarũrũka ũtuĩke ta mũndũ ũngĩ.Na nĩgũgũkinya atĩrĩ, atĩ imenyithia icio ciagũkinyĩrĩra-rĩ, nĩũgeka o ta ũrĩa ũkona kwagĩrĩire, nĩ ũndũ Ngai e hamwe nawe.Ũgĩcoke ũikũrũke Giligali ũkinye kuo mbere yakwa; na atĩrĩrĩ, nĩngaikũrũka ngũkore kuo, ndute mahaki ma njino, na ’thĩnje nyamũ cia magongona ma ũiguano; ũgĩikare kuo mĩthenya mũgwanja o nginya ngũkore nguonie ũrĩa ũgwĩka.Na gũgĩkinya o ro ũguo, atĩ hĩndĩ ĩrĩa aahutatire agĩthiĩ magĩtigana na Samueli-rĩ, Ngai agĩkĩmũhe ngoro ĩngĩ, na imenyithia icio ciothe ikĩoneka mũthenya o ro ũcio.Na maakinya kĩrĩma-inĩ-rĩ, atĩrĩrĩ, gĩtutu kĩa anabii gĩgĩcemania nake, naguo roho wa Ngai ũkĩmũkora na hinya mũnene, akĩratha mohoro e thĩinĩ wao.Na gũgĩkinya atĩrĩ, atĩ hĩndĩ ĩrĩa andũ othe arĩa maamenyaine nake mbere ĩo monire ũguo, atĩ nĩ kũratha ekũratha mohoro e hamwe na anabii, makĩũrania o mũndũ na mũndũ atĩrĩ, Ĩ nĩ ũndũ ũrĩkũ ũyũ wakora mũrũ wa Kishu? Kaĩ Saulu o nake akĩrĩ wa thiritũ ya anabii?Na mũndũ ũmwe wa handũ o ro hau agĩcokia akiuga atĩrĩ, Nake ithe wao nũ? Na tondũ wa ũguo ũndũ ũcio ũgĩtuĩka thimo, gũkoragio atĩrĩ, Anga o nake Saulu arĩ wa thiritũ ya anabii?Na aarĩkia kũratha mohoro, agĩthiĩ itĩri-inĩ rĩa kĩrĩma-inĩ kĩu.Nake ithe mũnyinyi wa Saulu akĩũria Saulu o na ndungata yake atĩrĩ, Kaĩ mwagĩthiire kũ? Nake agĩcokia atĩrĩ, Twathiire gũcaria ndigiri; na rĩrĩa twonire atĩ itikuoneka, tũgĩthiĩ gwĩ Samueli.Ningĩ ithe mũnyinyi wa Saulu akĩmũũria atĩrĩ, Ta njĩra ũrĩa Samueli aakwĩrire.Nake Saulu agĩkĩĩra ithe mũnyinyi atĩrĩ, Nĩaatwĩrire o wega atĩ ndigiri nĩ nyoneku. No rĩrĩ, ũhoro ũkoniĩ ũthamaki ũrĩa Samueli aamũheete ũhoro waguo-rĩ, ndaigana kũmwĩra.Nake Samueli agĩgĩĩta andũ mongane harĩ Jehova kũu Mizipa,agĩkĩĩra ciana cia Isiraeli atĩrĩ, Jehova, o we Ngai wa Isiraeli, ekuuga ũũ: Nĩ niĩ ndaambatirie Isiraeli, ngĩmaruta Misiri, ngĩmũhonokia ngĩmũruta moko-inĩ ma Amisiri, o na kũrĩ mothamaki mothe marĩa maamũhinyagĩrĩria;no rĩrĩ, hau mũrĩ ũmũthĩ, nĩmũregete Ngai wanyu, ũcio ũmũhonokagia we mwene, akamũruta maũũru-inĩ mothe marĩa mamũkoraga, na maũndũ-inĩ manyu marĩa mamũgĩtagĩra hinya; na mũmwĩrĩte atĩrĩ, Aca, no nĩ kaba ũtũhe mũthamaki atũthamakagĩre. Tondũ wa ũguo, rĩu okokai mbere ya Jehova, o ta ũrĩa mĩhĩrĩga yanyu ĩtariĩ, o na ta ũrĩa ngiri na ngiri cia andũ anyu itariĩ.Tondũ ũcio Samueli agĩkĩreharehithie mĩhĩrĩga yothe ya Isiraeli ĩmũthengerere; naguo mũhĩrĩga wa Benjamini ũkĩoyũo.Ningĩ akĩreharehithie mũhĩrĩga wa Benjamini o ta ũrĩa mbarĩ ciaguo ciatariĩ, makĩmũthengerera; nayo mbarĩ ya Amatiri ĩkĩoyũo; ningĩ Saulu, mũrũ wa Kishu, akĩoyũo; no maamũcaria-rĩ, akĩaga kuoneka.Tondũ ũcio magĩgĩtuĩria ũhoro kwĩ Jehova, makĩmũũria atĩrĩ, Mũndũ ũcio arĩ arakinya haha? Nake Jehova agĩcokia ũũ: Atĩrĩrĩ, ehithĩte harĩa indo ciigĩtwo.Magĩgĩteng’era, makĩmũgĩra; nake aarũgama thĩinĩ wa andũ-rĩ, akĩonwo akĩrĩte andũ arĩa angĩ othe kũraiha, kuuma ciande-inĩ ciake gũcoka na kũu igũrũ.Nake Samueli agĩkĩĩra andũ acio othe atĩrĩ, Githĩ mũtikuona atĩ thĩinĩ wa andũ aya hatirĩ mũndũ o na ũmwe ũhaanaine na mũndũ ũyũ ũthurĩtwo nĩ Jehova? Nao andũ acio othe makĩanĩrĩra mũno makiuga atĩrĩ, Ngai arotũũria mũthamaki ũyũ witũ!Hĩndĩ ĩo Samueli akĩhe andũ acio kĩrĩra gĩkoniĩ ũthamaki ũcio, na agĩkĩandĩka ibuku-inĩ, akĩrĩiga mbere ya Jehova. Nake Samueli agĩkĩĩra andũ othe methiĩre, mũndũ o mũndũ ainũke gwake mũciĩ.O nake Saulu akĩinũka gwake mũciĩ Gibea, na agĩthiĩ na gĩtungati kĩa andũ arĩa maahutĩtio ngoro ciao nĩ Ngai.No andũ amwe aaganu mũno makiuga atĩrĩ, Mũndũ ũyũ nake egũtũhonokia atĩa? Magĩkĩmũnyarara na makĩrega kũmũhothera mũhothi. Nowe agĩĩkirĩra.Na rĩrĩ, Nahashu, Mũamoni, akĩambata, akĩamba hema ciake ahũrane na itũũra rĩa Jabeshi-gileadi; nao andũ othe a Jabeshi magĩkĩĩra Nahashu atĩrĩ, Ta gĩa kĩrĩkanĩro na ithuĩ, na nĩtũrĩgũtungatagĩra.Nake Nahashu, ũcio Mũamoni, akĩmera atĩrĩ, Ũndũ ũyũ wiki noguo ũngĩtũma ndĩkanĩre na inyuĩ, atĩ mũkũũrũo maitho manyu mothe ma ũrĩo; na ũndũ ũcio ndĩũtue wa kũmenithia Aisiraeli othe.Nao athuri acio a Jabeshi magĩkĩmwĩra atĩrĩ, Tũhe mĩthenya mũgwanja wambe ũkirĩrĩrie, tũrekie andũ mĩhaka-inĩ yothe ya bũrũri wa Isiraeli; na twaaga wa gũtũhonokia, tũgakiumagara tũũke kũrĩ wee.Nao andũ acio maareketio magĩgĩthiĩ magĩkinya Gibea, itũũra rĩa Saulu, makĩhe andũ ũhoro ũcio; nao andũ othe makĩanĩrĩra, makĩrĩra.Na atĩrĩrĩ, Saulu agĩgĩũka oimĩte na mũgũnda arũmĩrĩire ndegwa cia kũrĩma; akĩũria atĩrĩ, Kaĩ andũ aya monete atĩa tondũ marakĩrĩra ũũ? Nao magĩkĩmũhe ũhoro wa andũ a Jabeahi.Na rĩrĩ, roho wa Ngai ũgĩkora Saulu na hinya mũno aaigua ndeto icio, agĩcinwo nĩ marakara mũno mũno.Agĩkĩnyita ndegwa cia icoki rĩmwe agĩcitinangia icunjĩ, agĩcitwarithia na andũ mĩhaka-inĩ yothe ya bũrũri wa Isiraeli, akiuga atĩrĩ, Mũndũ o wothe ũrĩa ũtariumagara arũmĩrĩre Saulu na Samueli, ũguo noguo ndegwa ciake igwĩkwo. Nao andũ makĩgwatwo nĩ guoya uumĩte he Jehova, magĩkiumagara ta marĩ o mũndũ ũmwe.Nake Saulu akĩmatarĩra Bezeki; nacio ciana cia Isiraeli ikĩonwo irĩ ngiri magana matatũ; na andũ a Juda ngiri mĩrongo ĩtatũ.Nao magĩkĩĩra andũ acio maareketio kũrĩ o atĩrĩ, Ĩrai andũ a Jabeshi-gileadi ũũ: Rũciũ rĩrĩa riũa rĩgakorũo rĩhiũhĩte-rĩ, nĩguo mũkahonokio. Nao arekio acio magĩgĩthiĩ, makĩhe andũ a Jabeshi ũhoro ũcio, nao magĩgĩkena.Tondũ ũcio andũ acio a Jabeshi magĩkiuga atĩrĩ, Rũciũ nĩtũkũroka kuumagara tũũke kũrĩ inyuĩ, mũtwĩke o ta ũrĩa mũkona kwagĩrĩire.Na gũgĩtuĩka atĩrĩ, atĩ Saulu akĩroka kũnuna ita agayanĩtie andũ ikundi ithatũ; nao magĩgĩthiĩ, magĩkinya kĩraaro-inĩ kĩa Aamoni thĩinĩ, hĩndĩ ya ituanĩra rĩa arangĩri ao rĩa rũcinĩ, makĩmahũra o nginya hĩndĩ ĩrĩa riũa rĩakorirũo rĩhiũhĩte; na gũgĩkinya atĩrĩ, atĩ andũ arĩa maatigarire makĩharaganio o nginya hakĩaga andũ erĩ ao me hamwe.Nao andũ magĩkĩĩra Samueli atĩrĩ, Ũrĩa woigire atĩ, Anga Saulu nĩwe ũgũgĩtũthamakĩra-rĩ, nũ na ũ? Ta rehei andũ acio tũmorage.Nowe Saulu akiuga atĩrĩ, Hatirĩ mũndũ ũngĩũragwo ũmũthĩ; nĩ gũkorũo ũmũthĩ Jehova nĩekĩte ũndũ, akahonokania thĩinĩ wa Isiraeli.Hĩndĩ ĩo Samueli agĩkĩĩra andũ atĩrĩ, Ũkĩrai tũthiĩ Giligali, tũkerũhĩrie ũthamaki kuo.Nao andũ othe magĩgĩthiĩ Giligali, magĩtuĩra Saulu mũthamaki kũu Giligali mbere ya Jehova, na makĩrutĩra magongona ma ũiguano kuo o mbere ya Jehova; nake Saulu, o na andũ othe a Isiraeli, magĩgĩkena mũno mũno marĩ kuo.Nake Samueli agĩkĩĩra Aisiraeli othe ũũ: Atĩrĩrĩ, nĩnjiguĩte uuge wanyu maũndũ-inĩ mothe marĩa mwanjĩrire, na ngamũhe mũthamaki amũthamakagĩre.Na rĩu ta onei, mũthamaki wanyu nĩwe ũcio wathiĩ mbere yanyu; niĩ rĩu ndĩ gũkũra, ndagĩa mbuĩ; na atĩrĩrĩ, ariũ akwa me hamwe na inyuĩ, na niĩ ndũire ’thiaga mbere yanyu kuuma ndĩ o mũnyinyi gwata ũmũthĩ.Niĩ ũyũ haha; ta umbũrĩrai o gũkũ tũrĩ, mbere ya Jehova, o na mbere ya mũndũ ũyũ wake ũitĩrĩirio maguta, ũrĩa ndaneka. Nĩ ng’ombe ya ũ ndĩ ndathiĩ nayo? Kana nĩ ndigiri ya ũ ndĩ ndathiĩ nayo? Kana nĩ mũndũ ũrĩkũ ndĩ ndatunya kĩndũ gĩake na wara? Kana nĩ mũndũ ũrĩkũ ndanahinyĩrĩria? Kana nĩ mũndũ ũrĩkũ ndĩ ndaamũkĩra ihaki rĩake, ngiuna maitho nĩ ũndũ warĩo? Ta njĩrai, na nĩngũmũcokeria.Nao magĩkiuga atĩrĩ, Wee ndũrĩ watũtunya indo ciitũ na wara, kana ũgĩtũhinyĩrĩria, kana ũkĩoya kĩndũ kĩa mũndũ o na ũmwe.Ningĩ akĩmera atĩrĩ, Jehova nĩwe mũira ũhoro-inĩ wanyu, o nake mũndũ ũyũ wake ũitĩrĩirio maguta nĩ mũira ũmũthĩ, atĩ mũtirĩ mwona kĩndũ o na kĩmwe gĩĩ guoko-inĩ gwakwa. Nao magĩkiuga atĩrĩ, Ĩĩ, nĩwe mũira.Ningĩ Samueli agĩkĩĩra andũ acio atĩrĩ, Jehova nĩwe watuire Musa na Haruni anene anyu, na nĩwe waambatirie maithe manyu, akĩmaruta bũrũri wa Misiri.Na tondũ ũcio ta rũgamai o ro ũguo rĩu nĩ getha tũcire, ndĩmũheere ũhoro o haha mbere ya Jehova, wa maũndũ mothe ma ũthingu ma Jehova marĩa aanamwĩka inyuene, o na maithe manyu.Atĩrĩrĩ, hĩndĩ ĩrĩa Jakubu aathiire Misiri, namo maithe manyu magĩkaĩra Jehova-rĩ, Jehova nĩaarekirie Musa na Haruni, magĩkĩruta maithe manyu kũu Misiri, na magĩtũma matũũre kũndũ gũkũ.No nĩmaariganĩirũo nĩ Jehova Ngai wao, nake agĩkĩmendia moko-inĩ ma Sisera, mũnene wa ita ya Hazoru, na moko-inĩ ma Afilisiti, na moko-inĩ ma mũthamaki wa Moabi, magĩkĩhũrana nao.Ningĩ magĩkaĩra Jehova, makiuga atĩrĩ, Nĩtwĩhĩtie, nĩ ũndũ nĩtũtiganĩte na Jehova, tũgatungatĩra Mabaali na Maashitarothu; no rĩrĩ, rĩu tũhonokie harĩ thũ ciitũ, na nĩtũrĩgũtungatagĩra.Nake Jehova agĩkĩrekia Jerub-baali, na Bedani, na Jefitha, na Samueli, magĩkĩmũhonokia makĩmũruta moko-inĩ ma thũ cianyu na ndwere ciothe, mũgĩgĩikara mũtarĩ na ũgwati.Na rĩrĩa mwonire atĩ Nahashu, mũthamaki wa ciana cia Amoni, nĩokĩte kũmũũkĩrĩra, mũkĩnjĩra atĩrĩ, Aca, no rĩrĩ, gũtirĩ hingo tũtekũgĩa na mũthamaki atũthamakagĩre; na nĩ Jehova Ngai wanyu warĩ mũthamaki wanyu.Na rĩrĩ, rĩu ta kĩonei mũthamaki ũrĩa mũthurĩte, na ũrĩa mwĩtĩtie, atĩ nĩwe ũyũ; atĩrĩrĩ, Jehova nĩaakĩmũhe mũthamaki, amũthamakagĩre.Mũngĩkorũo nĩmũrĩĩtigagĩra Jehova, na mũmũtungatagĩre, na mũiguage uuge wake, na mũtikanareme mũrege kũigua maathani ma Jehova, na inyuĩ inyuene, o na mũthamaki ũrĩa ũmũthamakagĩra, mũrũmagĩrĩre Jehova Ngai wanyu-rĩ, nĩgũkwagĩra;no rĩrĩ, mwaaga kũigua uuge wa Jehova, no mũrege kũigua maathani ma Jehova, guoko kwa Jehova nĩgũkũmũũkĩrĩra o ta ũrĩa gwokĩrĩire maithe manyu.Tondũ ũcio, rĩu ta rũgamai mwĩhandĩte o ro ũguo, muone ũndũ ũyũ mũnene Jehova egwĩka haha mũkĩĩonagĩra na maitho manyu.Githĩ rĩu ti ihinda rĩa magetha ma ngano? Nĩngũkaĩra Jehova arehithie marurumĩ na mbura; na nĩmũkũmenya, na muone, atĩ waganu nĩ mũnene ũrĩa mwĩkĩte mũkĩonagwo nĩ Jehova, nĩ ũndũ wa kwĩĩtĩria mũthamaki.Nake Samueli agĩgĩkaĩra Jehova, nake akĩrehithie marurumĩ na mbura mũthenya ũcio; nao andũ othe magĩĩtigĩra Jehova mũno, o na Samueli.Nao andũ acio othe makĩĩra Samueli atĩrĩ, Hoya Jehova Ngai waku nĩ ũndũ witũ, ithuĩ ndungata ciaku, nĩguo tũtigakue nĩ ũndũ mehia maitũ mothe nĩtũmongereire ũũru ũyũ ũngĩ wa kwĩĩtĩria mũthamaki.Nake Samueli akĩĩra andũ acio atĩrĩ, Tigai gwĩtigĩra; ti-itherũ nĩmwĩkĩte ũũru ũcio wothe, no rĩu menyai mũcoke kũgarũrũka mũtige kũrũmĩrĩra Jehova, no tungatĩrai Jehova na ngoro yanyu yothe;na mũtikagarũrũke na mwena ũngĩ, nĩ gũkorũo mũngĩĩka ũguo, mwarũmĩrĩra maũndũ ma tũhũ, marĩa matangĩguna mũndũ, kana mamũhonokie, nĩ ũndũ nĩ ma tũhũ.Nĩ gũkorũo Jehova ndangĩtiga andũ ake, nĩ ũndũ wa ũrĩa rĩĩtwa rĩake rĩnenehete; nĩ gũkorũo Jehova nĩonire arĩ wega kũmũtua inyuĩ andũ ake kĩũmbe.O na ningĩ atĩrĩ, ha ũhoro wakwa niĩ mwene-rĩ, ndĩroaga gũkanehia Jehova ngĩtiga kũmũhoera; no nĩngũmũruta gũthiaga na njĩra njega, o ĩrĩa yerekereire.Gĩtai o gwĩtigĩra Jehova, na mũmũtungatagĩre na ma o ma na ngoro yanyu yothe; nĩ ũndũ-rĩ, ta wĩciriei ũrĩa maũndũ manenehete marĩa aanamwĩka.No rĩrĩ, mũngĩrũmanĩria o gwĩka maũndũ ma waganu-rĩ, nĩ kũninwo mũkaninwo biũ inyuene, na mũthamaki wanyu.Na rĩrĩ, Saulu aakinyĩtie mĩaka mĩrongo ĩtatũ rĩrĩa aambĩrĩirie gũthamaka; agĩgĩthamakĩra Isiraeli mĩaka ĩĩrĩ.Nake Saulu agĩĩthurĩra andũ a Isiraeli ngiri ithatũ; nao andũ ngiri igĩrĩ thĩinĩ wa acio magĩikara na Saulu Mikimashi, o na kĩrĩma-inĩ kĩa Beth-eli; nao arĩa angĩ ngiri ĩmwe magĩikara na Jonathani kũu Gibea ya Benjamini; nao andũ arĩa angĩ akĩmera mainũke hema-inĩ ciao, mũndũ o mũndũ.Nake Jonathani akĩhũra kĩhingo kĩa Afilisiti kĩrĩa kĩarĩ Geba; nao Afilisiti makĩigua ũhoro ũcio. Nake Saulu akĩhuhithia coro bũrũri ũcio wothe akiuga atĩrĩ, Ahibirania ta nĩmaigue.Nao Aisiraeli othe magĩkĩigua gũkĩĩranwo atĩ Saulu nĩaahũrĩte kĩhingo kĩa Afilisiti, na atĩ Aisiraeli nĩmathũũrĩtwo mũno nĩ Afilisiti. Nao andũ makĩũngana marũmĩrĩre Saulu, o kũu Giligali.Nao Afilisiti magĩkĩũngana nĩguo mahũrane na Isiraeli, marĩ na ngari cia ita ngiri mĩrongo ĩtatũ, na andũ ngiri ithathatũ arĩa mathiaga mahaicĩte mbarathi, na andũ angĩ maigana o ta mũthanga ũrĩa wĩ hũgũrũrũ-inĩ cia iria nĩ kũingĩha; na magĩkĩambata, makĩamba hema ciao Mikimashi, mwena wa irathĩro wa Bethi-aveni.Na rĩrĩa andũ a Isiraeli meonire atĩ me hairũ, (nĩ ũndũ andũ nĩmaacĩng’ĩtwo mũno,) hĩndĩ ĩo andũ makĩĩhitha ngurunga-inĩ, na ithaka-inĩ nduru, na ndwaro-inĩ cia mahiga, na marima-inĩ ma ndũire, o na marĩa menjetwo ma maĩ.Na rĩrĩ, Ahibirania amwe nĩmaaringĩte mũrĩmo ũrĩa ũngĩ wa Jorodani, magakinya bũrũri wa Gadi na Gileadi; no rĩrĩ, Saulu we mwene aakorirũo arĩ o Giligali; nao andũ othe makĩmũrũmĩrĩra makĩinainaga.Nake agĩgĩikara kuo mĩthenya mũgwanja, o ta ũrĩa ihinda rĩrĩa Samueli aatuĩte rĩatariĩ; no rĩrĩ, Samueli ndaigana gũkinya kũu Giligali; nao andũ magĩkĩharagania makiuma harĩ we.Nake Saulu agĩkiuga atĩrĩ, Ndeherei indo cia ihaki rĩa njino haha, o na cia magongona ma ũiguano. Nake agĩkĩruta ihaki rĩu rĩa njino.Na gũgĩkinya atĩrĩ, atĩ o kahinda karĩa aakorirũo aarĩkia kũruta ihaki rĩu rĩa njino-rĩ, atĩrĩrĩ, Samueli agĩkinya ho; nake Saulu agĩgĩthiĩ kũmũtũnga amũgeithie.Nake Samueli akiuga atĩrĩ, Hĩ! Nĩ atĩa wagĩĩka rĩu? Saulu agĩkĩmwĩra atĩrĩ, Nĩ kuona nyonire atĩ andũ mekũharagania moima harĩ niĩ, nawe waaga gũũka ihinda rĩrĩa rĩatuĩtwo, nao Afilisiti nĩmecokanĩrĩirie o kũu Mikimashi;tondũ ũcio ndoiga atĩrĩ, Rĩu Afilisiti nĩmegũikũrũka moke mangore gũkũ Giligali, na ndirĩ ndĩrathaitha Jehova nĩguo twĩtĩkĩrĩke nĩwe. Ũndũ ũcio nĩguo ũtũmire ndĩĩringĩrĩrie gwĩka ũndũ ũcio, ndaruta ihaki rĩa njino.Nake Samueli agĩkĩĩra Saulu atĩrĩ, Nĩweka ũndũ wa ũkĩgu mũno; ndũnamenyerera rĩathani rĩa Jehova Ngai waku, rĩrĩa aagwathire; nĩ ũndũ rĩu Jehova nĩangĩahanda ũthamaki waku thĩinĩ wa Isiraeli ũtũũre tene na tene.No rĩrĩ, rĩu ũthamaki waku ndũngĩtũũra; Jehova nĩecarĩirĩe mũndũ ũrĩa mangĩiguana nake, na Jehova nĩamũtuĩte mũnene wa gwatha andũ ake, nĩ ũndũ wee ndũnamenyerera maũndũ marĩa Jehova aagwathire.Nake Samueli agĩgĩũkĩra, akĩambata akiuma Giligali, agĩthiĩ Gibea ya Benjamini. Nake Saulu agĩtara andũ arĩa aarĩ nao hau, magĩkorũo marĩ ta arũme magana matandatũ.Nake Saulu, na Jonathani, mũriũ, na andũ arĩa maarĩ nao hau, magĩikara Geba ya Benjamini; no rĩrĩ, Afilisiti maambĩte hema ciao Mikimashi.Ningĩ hagĩkiuma aninani kĩraaro-inĩ kĩa Afilisiti marĩ ikundi ithatũ; gĩkundi kĩmwe gĩkĩgwata njĩra ĩrĩa ĩthiaga Ofara, kĩrorete bũrũri wa Shuali,kĩrĩa kĩngĩ gĩkĩgwata njĩra ya Bethi-horoni, o nakĩo kĩrĩa kĩngĩ gĩkĩgwata njĩra ya bũrũri ũrĩa ũng’etheire kĩanda gĩa Zeboimu kĩrorete werũ-inĩ.Na rĩrĩ, hĩndĩ ĩo bũrũri wa Isiraeli wothe gũtiarĩ mũturi o na ũmwe wonekaga kuo, nĩ ũndũ Afilisiti moigire atĩrĩ, Gũtigĩa, nĩguo Ahibirania matigethondekere hiũ cia njora, na matimũ;no rĩrĩ, Aisiraeli othe maaikũrũkaga magagĩthiĩ kũrĩ Afilisiti, mũndũ o mũndũ akanore mengere yake, na rũhiũ rũa mũraũ wake, na ithanwa rĩake, o na icembe rĩake,o hĩndĩ ĩrĩa yothe macembe mao, o na hiũ cia mĩraũ yao, na hari ciao, na mathanwa mao, o na igera cia macengi ma gũtindĩka ndegwa ciao, ciatuuha.Na tondũ ũcio gũgĩkinya atĩrĩ, mũthenya wa ita, arĩ andũ arĩa maarĩ na Saulu na Jonathani, gũtiarĩ o na ũmwe wao wonirũo na rũhiũ rũa njora, kana itimũ, anyitĩte na guoko; no rĩrĩ, Saulu we mwene, na mũriũ Jonathani maarĩ nacio.Nakĩo gĩtungati kĩa Afilisiti gĩkiumagara, nĩguo gĩkinye ihungurĩro-inĩ rĩa Mikimashi, kĩĩakĩre kĩhingo ho.Na rĩrĩ, mũthenya ũmwe gũgĩkĩoneka atĩrĩ, atĩ Jonathani wa Saulu akĩĩra mwanake ũrĩa wamũkuuagĩra indo ciake cia mbaara atĩrĩ, Ũka tũringe mũrĩmo ũrĩa, tũkinye kĩhingo-inĩ kĩu kĩa Afilisiti, o kũu mũrĩmo. No ndaigana kwĩra ithe.Nake Saulu aaikarĩte mwena wa mũthia mũno wa Gibea, gĩtina-inĩ kĩa mũkomamanga ũrĩa ũrĩ Migironi, nao andũ arĩa maarĩ nake maarĩ ta andũ magana matandatũ;ningĩ Ahija, o ũcio mũrũ wa Ahitubu, mũrũ wa nyina na Ikabodu wa Finehasi, mũrũ wa Eli mũthĩnjĩri-Ngai wa Jehova ũrĩa warĩ Shilo, aarĩ hamwe nake; nake nĩehumbĩte ebodi. Nao andũ acio matiamenyete atĩ Jonathani nĩaathiĩte.Na rĩrĩ, gatagatĩ-inĩ ka mĩkuru ĩrĩa Jonathani endaga kũgera akinye kĩhingo-inĩ kĩa Afilisiti-rĩ, haarĩ rũaro rũnene rũa ihiga rũcomokete mũthia ta igego mwena ũmwe, o na hakagĩa rũaro rũngĩ rũnene rũa ihiga, rũcomokete mũthia ta igego o ro ũguo mwena ũrĩa ũngĩ; nacio ndwaro icio cierĩ-rĩ, rũmwe rũetagwo Bozezi, na rũrĩa rũngĩ Senehe.Ningĩ ndwaro icio cierĩ, rũmwe rũehandĩte mwena wa gathigathini rũng’etheire Mikimashi, na rũrĩa rũngĩ rũkehanda mwena wa gũthini rũng’etheire Geba.Jonathani agĩkĩĩra mwanake ũcio wamũkuuagĩra indo ciake cia mbaara atĩrĩ, Ũka tũringe mũrĩmo ũrĩa, tũkinye kĩhingo-inĩ kĩa andũ arĩa mataruaga; hihi no gũkorũo Jehova nĩegwĩka kaũndũ nĩ ũndũ witũ, nĩ gũkorũo Jehova ndarĩ kĩgiria kĩngĩgiria ahonokanie na andũ aingĩ, kana na anyinyi.Nake mũndũ ũcio wamũkuuagĩra indo cia mbaara akĩmwĩra atĩrĩ; Ĩka maũndũ mothe marĩa marĩ ngoro-inĩ yaku, ũgĩthiĩ; atĩrĩrĩ, ndĩ hamwe nawe kũndũ kũrĩa guothe ngoro yaku ĩrĩenda gũthiĩ.Nake Jonathani agĩkiuga atĩrĩ, Tũkũringa mũrĩmo harĩ andũ arĩa, tũmeonithie.Nao mangĩgĩtwĩra atĩrĩ, Twetererei o nginya tũmũkore hau, tũkĩrũgame twĩhandĩte o ro ũguo harĩa tũrĩ, na tũtiambate harĩ o.No mangĩtwĩra ũũ: Ambatai gũkũ tũrĩ; tũkiambate, nĩ gũkorũo Jehova nĩamaneanĩte moko-inĩ maitũ; ũndũ ũcio nĩguo ũgũtuĩka kĩmenyithia harĩ ithuĩ.Nao erĩ makĩĩonithia gĩtungati gĩa athigari kĩa Afilisiti; nao Afilisiti makiuga atĩrĩ, Hĩ! Ta onei Ahibirania makiuma marima-inĩ kũrĩa mehithĩte!Nao andũ a gĩtungati kĩu makĩgwata kwaria na Jonathani na mũndũ ũcio wamũkuuagĩra indo cia mbaara, makĩmera atĩrĩ, Ta ambatai mũũke gũkũ tũrĩ, na nĩtũkũmuonia kaũndũ. Nake Jonathani akĩĩra mũndũ ũcio wamũkuuagĩra indo cia mbaara atĩrĩ, Nũmĩrĩra twambate, nĩ ũndũ Jehova nĩamaneanĩte moko-inĩ ma Isiraeli.Nake Jonathani akĩhaica atambĩte na moko na magũrũ, mũndũ ũcio wamũkuuagĩra indo cia mbaara arĩ thutha wake; nao Afilisiti magĩkĩgũa moragĩtwo nĩ Jonathani, o nake mũndũ ũcio wamũkuuagĩra indo cia mbaara akĩmoraga arĩ thutha wake.Narĩo rĩũragana rĩu rĩa mbere rĩa Jonathani na mũndũ ũcio wamũkuuagĩra indo cia mbaara, rĩarĩ ta andũ mĩrongo ĩĩrĩ, na rĩoraganirũo handũ ha nuthu ya eka ĩmwe.Gũgĩkĩgĩa kĩmako kĩnene kũu kĩraaro-inĩ, na mĩgũnda-inĩ, o na harĩ andũ othe; o na gĩtungati kĩu gĩothe, o na acio maathiaga kũninana, o nao makĩinaina; nayo thĩ ĩgĩthingitha; gũgĩkĩgĩa kĩmako kĩnene mũno.Nao arangĩri a Saulu me kũu Gibea ya Benjamini magĩcũthĩrĩria, magĩkĩona kĩrĩndĩ kĩu gĩothe kĩharaganĩtie, gĩgathiĩ ũũ na ũũ.Hĩndĩ ĩo Saulu agĩkĩĩra andũ arĩa maarĩ hamwe nake atĩrĩ, Ta tarai andũ rĩu, mũmenye mũndũ ũrĩa ũtarĩ ho. Na rĩrĩa maamatarire, makĩona atĩ nĩ Jonathani na mũndũ wake ũcio wamũkuuagĩra indo cia mbaara matarĩ ho.Nake Saulu akĩĩra Ahija atĩrĩ, Rehe ithandũkũ rĩa Ngai haha. Nĩ gũkorũo ithandũkũ rĩu rĩa Ngai rĩarĩ kũu hamwe na ciana cia Isiraeli hĩndĩ ĩo.Na gũgĩkinya atĩrĩ, atĩ hĩndĩ ĩrĩa Saulu aaragia na mũthĩnjĩri-Ngai, ngũĩ ĩrĩa yarĩ kĩraaro-inĩ kĩa Afilisiti ĩgĩkĩrĩrĩria kũneneha; nake Saulu agĩkĩĩra mũthĩnjĩri-Ngai atĩrĩ, Ruta guoko gwaku.Nake Saulu na andũ othe arĩa maarĩ hamwe nake magĩkĩũngana, magĩthiĩ ita-inĩ; na atĩrĩrĩ, magĩkora andũ othe magĩtemengana; gũgĩkĩgĩa ininana inene mũno.Nao Ahibirania arĩa maarĩ na Afilisiti mbere ĩo, arĩa maambatanĩtie nao kĩraaro-inĩ moimĩte ndwere ciothe kũu bũrũri ũcio, makĩgarũrũka magĩcoka mwena wa Aisiraeli arĩa maarĩ na Saulu na Jonathani.O nao andũ othe a Isiraeli arĩa mehithĩte bũrũri ũrĩa wĩ irĩma nyingĩ wa Efiraimu, rĩrĩa maaiguire atĩ Afilisiti nĩmorĩte, o nao makĩmarũmĩrĩra na ihenya mũno mbaara-inĩ ĩo.Ũguo nĩguo Jehova aahonokirie Isiraeli mũthenya ũcio; nayo mbaara ĩo ĩgĩthiĩ ĩgĩkinya gũkuhĩ na Bethi-aveni.Nao andũ a Isiraeli makĩnoga mũno mũthenya ũcio; no Saulu nĩehĩtithirie andũ akiuga atĩrĩ, Mũndũ ũrĩa ũrĩrĩa irio o na irĩkũ gũtanatuka na niĩ ngorũo ndĩĩrĩhĩirie harĩ thũ ciakwa-rĩ, arogwatwo nĩ kĩrumi. Tondũ ũcio hatikĩrĩ mũndũ o na ũmwe wa andũ acio wacamire irio.Nao andũ acio othe magĩgĩtonya mũtitũ-inĩ, makĩona ũũkĩ wa hako handũ thĩ.Na rĩrĩa andũ maagĩtonyire mũtitũ-inĩ ũcio, makĩona ũũkĩ ũcio wa hako ũgĩtaata thĩ, no gũtirĩ mũndũ o na ũmwe waikĩrie guoko kanua, nĩ ũndũ nĩmetigagĩra mwĩhĩtwa ũcio mehĩtithĩtio.No rĩrĩ, Jonathani ndaaiguĩte rĩrĩa ithe ehĩtithagia andũ mwĩhĩtwa ũcio; na tondũ ũcio, agĩtambararia guoko, agĩtobokia mũthia wa rũthanju rũrĩa aanyitĩte igua-inĩ rĩa ũũkĩ, agĩcoka agĩikia guoko gwake kanua; namo maitho make magĩthera.Hĩndĩ ĩo mũndũ ũmwe wa acio maarĩ ho agĩcokia, akiuga atĩrĩ, Thoguo nĩehĩtithirie andũ mwĩhĩtwa agwatĩirie mũno, oiga atĩrĩ, Kũgwatwo nĩ kĩrumi-rĩ, nĩ mũndũ ũrĩa ũrĩrũma irio ũmũthĩ. Nao andũ magĩgĩkorũo morĩtwo nĩ hinya mũno.Jonathani agĩkiuga atĩrĩ, Hĩ, kaĩ baba nĩakĩnyarirĩte bũrũri-ĩ! Ta kĩonei ũrĩa maitho makwa maathera nĩ ũndũ wa ũrĩa njamĩte kaũũkĩ kanini ka ũũkĩ ũyũ.Githĩ gũtingĩkĩagĩrĩte makĩria korũo andũ aya nĩ kũrĩa mekũrĩa ũmũthĩ matekũhatwo indo imwe thĩinĩ wa iria matahĩte cia thũ ciao, o iria monete? Nĩ ũndũ-rĩ, rĩũragana rĩrĩa rĩũraganĩtwo thĩinĩ wa Afilisiti rĩu ti rĩnene mũno.Magĩkĩhũra Afilisiti mũthenya ũcio mamarutĩtie Mikimashi, makĩmakinyia Aijaloni; nao andũ magĩkĩũrũo nĩ hinya mũno.Nao andũ makĩrũũgĩrĩra indo iria maatahĩte, makĩnyita mbũri, na ng’ombe, na tũcaũ, magĩcithĩnjĩra o hau thĩ; nao andũ acio magĩcirĩanĩria na thakame.Nake Saulu akĩheo ũhoro, akĩĩrũo ũũ: Atĩrĩrĩ, andũ aya nĩmarehia Jehova, nĩ ũndũ nĩmararĩanĩria nyama na thakame. Nake agĩkiuga atĩrĩ, Nĩmũraagarara watho; ta ngaragarĩriai ihiga inene, mũrĩrehe harĩ niĩ rĩu.Ningĩ Saulu akiuga atĩrĩ, Haraganĩriai kũrĩ andũ, mũmere atĩrĩ, Mũndũ o mũndũ ta nĩandehere ndegwa yake haha, o na ndũrũme, mũcithĩnjĩre haha, mũrĩe; na mũtige kwĩhia Jehova mũkĩrĩanĩria nyama na thakame. Nao andũ acio othe, mũndũ o mũndũ agĩgĩtwara ndegwa yake, agĩthiĩ nayo ũtukũ ũcio, magĩcithĩnjĩra hau.Nake Saulu agĩgĩakĩra Jehova kĩgongona; nakĩo kĩgongona kĩu nĩkĩo kĩa mbere kĩrĩa aakĩire Jehova.Nake Saulu akiuga atĩrĩ, Nĩtũikũrũkei tũrũmĩrĩre Afilisiti ũtukũ, tũmatahe indo ciao o nginya rũcinĩ gwathera, na tũtigatigie mũndũ o na ũmwe wao. Nao magĩkiuga atĩrĩ, Ĩka ũndũ o wothe ũrĩa ũkuona ũrĩ mwega. Nake mũthĩnjĩri-Ngai akiuga atĩrĩ, Nĩtwambei tũthengerere Ngai haha.Saulu agĩkĩhoya kĩrĩra harĩ Ngai atĩrĩ, Njikũrũke nũmĩrĩre Afilisiti? Ningĩ-rĩ, nĩũkũmaneana moko-inĩ ma Isiraeli? No rĩrĩ, ndaigana kũmũcokeria ũhoro mũthenya ũcio.Hĩndĩ ĩo Saulu agĩkiuga atĩrĩ, Ta kuhĩhĩriai haha, inyuĩ anene a andũ inyuothe, mũmenye na muone harĩa wĩhia ũyũ wa ũmũthĩ ũrĩ.Nĩ gũkorũo o ta ũrĩa Jehova ũrĩa ũhonokagia Isiraeli atũũraga muoyo-rĩ, o na ũngĩtuĩka wĩ na Jonathani mũrũ wakwa, ti-itherũ ndarĩ hingo ategũkua. No rĩrĩ, hatirĩ mũndũ o na ũmwe thĩinĩ wa andũ acio othe wamũcokeirie ũndũ.Agĩkĩĩra Aisiraeli othe atĩrĩ, Inyuĩ ta gĩai mwena ũmwe, na niĩ na mũrũ wakwa Jonathani tũgĩe mwena ũrĩa ũngĩ. Nao magĩkĩĩra Saulu atĩrĩ, Ĩka o ta ũrĩa ũkuona arĩ wega.Tondũ ũcio Saulu agĩkĩĩra Jehova Ngai wa Isiraeli atĩrĩ, Onania harĩa kĩhooto kĩrĩ. Nao Jonathani na Saulu makĩoyũo mĩtĩ yacukwo, andũ arĩa angĩ makĩhonoka.Ningĩ Saulu akiuga atĩrĩ, Ta tũcukĩrei mĩtĩ niĩ na Jonathani, mũrũ wakwa. Nake Jonathani agĩkĩoyũo.Saulu agĩkĩĩra Jonathani atĩrĩ, Ta njĩra ũrĩa wĩkĩte. Nake Jonathani akĩmũhe ũhoro, akiuga atĩrĩ, Ti-itherũ nĩnjamire kaũũkĩ kanini na mũthia wa rũthanju rũakwa rũrĩa ngũnyitĩte na guoko; na rĩu anga no mũhaka ngĩkue.Ningĩ Saulu akiuga atĩrĩ, Ngai aro’thũũra o na anjĩke ũũru makĩria, nĩ ũndũ ndũrĩ hingo ũtegũkua, Jonathani!Nao andũ magĩkĩĩra Saulu atĩrĩ, Hĩ! Atĩ atĩa? Jonathani akue ekĩte ũndũ mũnene ũũ wa kũhonokia Isiraeli! Kũroaga gũtuĩka ũguo! O ta ũrĩa Jehova atũũraga muoyo-rĩ, hatirĩ rũcuĩrĩ o na rũmwe rũa mũtwe wake rũngĩgũa thĩ; nĩ gũkorũo ũndũ ũrĩa ekĩte ũmũthĩ awĩkĩte me na Ngai. Ũguo nĩguo andũ acio maakĩhonokirie Jonathani ndagakue.Thutha ũcio Saulu agĩkĩambata agĩtiga kũrũmĩrĩra Afilisiti; nao Afilisiti magĩĩthiĩra kwao.Na rĩrĩ, Saulu aarĩkia kwĩgwatĩra ũthamaki, athamakĩre Isiraeli-rĩ, nĩaahũranire na thũ ciake ciothe na ndwere ciothe. Agĩkĩhũrana na Amoabi, na ciana cia Amoni, na Aedomu, na athamaki a Zoba, na Afilisiti; na kũrĩa guothe erekagĩra, akĩhootana.Nake agĩĩka maũndũ ma ũcamba, agĩkĩhũra Aamaleki, akĩhonokia Aisiraeli harĩ andũ arĩa maamatahaga indo ciao.Na rĩrĩ, ariũ a Saulu nĩ Jonathani, na Ishivi, na Maliki-shua; namo marĩĩtwa ma airĩtu ake erĩ nĩ maya: ũrĩa mũkũrũ etagwo Merabu, na ũrĩa mũnyinyi agetwo Mikali.Nake mũtumia wa Saulu etagwo Ahinoamu, mwarĩ wa Ahimaazu; na mũnene wa ita yake etagwo Ahineri wa Neri, ithe mũnyinyi wa Saulu.Ningĩ Kishu nĩwe warĩ ithe wa Saulu; o nake Neri, ithe wa Abineri, aarĩ mũrũ wa Abieli.Na rĩrĩ, matukũ mothe ma Saulu nĩkwonekaga mbaara njũru cia kũhũranwo na Afilisiti; nake Saulu, o hĩndĩ ĩrĩa ona mũndũ o na ũrĩkũ wĩ hinya, kana njamba, akamuoya agathiĩ nake.Ningĩ Samueli agĩkĩĩra Saulu atĩrĩ, Jehova aandekirie ngũitĩrĩrie maguta ũtuĩke mũthamaki, ũthamakagĩre andũ ake, nao nĩo Aisiraeli; tondũ ũcio thikĩrĩria uuge wa ndũmĩrĩri ya Jehova.Jehova Mũnene wa Ita ekuuga ũũ: Nĩndĩraririkana maũndũ marĩa Amaleki ekire Isiraeli, ũrĩa aaikarire njĩra-inĩ amuoherie rĩrĩa aambataga oimĩte Misiri.Rĩu gĩthiĩ ũkahũre Aamaleki, na ũnine o kũnina biũ kĩrĩa gĩothe me nakĩo, na ndũkamacaĩre; no rĩrĩ, ũraga mũndũ mũrũme, na mũndũ-wa-nja, na rũkenge, na kaana karĩa gekuonga, na ng’ombe, na mbũri, na ngamĩra, o na ndigiri.Hĩndĩ ĩo Saulu agĩgĩĩta andũ ake, akĩmatarĩra Telaimu, nao magĩkorũo me ngiri magana merĩ ma andũ arĩa metwaraga na magũrũ, na ngiri ikĩmi cia andũ a Juda.Saulu agĩgĩkinya itũũra rĩa Amaleki, agĩikara oheirie andũ kĩanda-inĩ.Nake Saulu agĩkĩĩra Akeni atĩrĩ, Ikũrũkai mũthiĩ muume gũkũ, mweherere Aamaleki, ndikamũninanĩrie nao; nĩ ũndũ nĩmwekire ciana ciothe cia Isiraeli maũndũ mega rĩrĩa ciaambataga ciumĩte Misiri. Tondũ ũcio Akeni makĩĩeherera makiuma harĩ Aamaleki.Nake Saulu agĩkĩhũra Aamaleki, amarutĩtie Havila, akĩmakinyia Shuri, kũrĩa kũringaine na Misiri.Agĩkĩnyita Agagi, mũthamaki wa Aamaleki, arĩ muoyo, nao andũ arĩa angĩ othe agĩkĩmanina o kũmanina biũ na hiũ cia njora.No rĩrĩ, Saulu na andũ ake makĩhonokia Agagi, o na ndũrũme imwe, na ndegwa iria ciarĩ njega mũno, na ngoima, na tũtũrũme, na indo ciothe iria ciarĩ njega, makĩaga gũcinina; no indo ciothe iria ciarĩ thũku, na iria itangĩendeka, icio nĩmaacininire o gũcinina biũ.Hĩndĩ ĩo ndũmĩrĩri ya Jehova ĩgĩgĩkinyĩrĩra Samueli, akĩĩrũo atĩrĩ,Nĩngwĩrira nĩ kwarahũra Saulu atuĩke mũthamaki; nĩ ũndũ nĩacokete na thutha, agatiga kũnũmĩrĩra, na akaaga kũhingia maathani makwa. Nake Samueli agĩkĩigua ũũru mũno, akĩraara agĩkaĩra Jehova ũtukũ ũcio wothe.Ningĩ Samueli agĩkĩroka gũũkĩra tene agatũnge Saulu kũrĩ o rũcinĩ; nake Samueli akĩheo ũhoro, akĩĩrũo atĩrĩ, Saulu nĩaathiĩte Karimeli, na atĩrĩrĩ, nĩehandĩire inyamũ rĩa gũtũma aririkanagwo, na rĩu nĩ mũgarũrũku agethiĩra, agaikũrũka akinye Giligali.Samueli agĩgĩkinya he Saulu, nake Saulu akĩmwĩra atĩrĩ, Jehova arokũrathima! Nĩ’hingĩtie watho wa Jehova.Samueli agĩkiuga atĩrĩ, Kaĩ mwananĩrio ũcio wĩ matũ-inĩ makwa wa ndũrũme ũkĩrĩ wa kĩ, o na mwananĩrio wa ng’ombe ũcio ndĩrakĩigua?Nake Saulu agĩkiuga atĩrĩ, Nĩ kũruta macirutĩte kwa Aamaleki; nĩ ũndũ andũ nĩmaatigirie ndũrũme na ndegwa iria njega mũno, cia kũrutĩra Jehova Ngai waku magongona; no iria ingĩ nĩtwacininire biũ.Samueli agĩkĩĩra Saulu atĩrĩ, Ta rũgama ngwĩre ũrĩa Jehova anjĩrĩte ũtukũ ũyũ. Nake akĩmwĩra atĩrĩ, Ta no kiuge.Nake Samueli agĩkiuga atĩrĩ, O na harĩa o nawe weyonaga wĩ mũnyinyi-rĩ, githĩ ndwagĩtuirũo mũnene wa mĩhĩrĩga ya Isiraeli? Nake Jehova agĩgũitĩrĩrithia maguta ũtuĩke mũthamaki, ũthamakagĩre Isiraeli;ningĩ Jehova agĩkũrekia ũthiĩ rũgendo, agĩkwĩra atĩrĩ, Thiĩ ũkanine ehia acio, ti Aamaleki, ũhũrane nao o nginya maninwo biũ.Rĩu-rĩ, nĩ kĩ gĩakĩgiririe wathĩkĩre uuge wa Jehova, no ũkĩrũũgĩrĩra indo gũcitaha, ũgĩĩka ũndũ ũrĩa wonagwo wĩ mũũru nĩ Jehova?Nake Saulu agĩkĩĩra Samueli atĩrĩ, Aca, ti-itherũ nĩnjathĩkĩire uuge wa Jehova, na nĩngereire o njĩra ĩrĩa Jehova aandwarĩire, na nĩndehithĩtie Agagi, mũthamaki wa Aamaleki, na nganina Aamaleki o kũmanina biũ.No rĩrĩ, nĩ andũ aitũ maathiire na indo imwe iria ciatahĩtwo, ng’ondu na ng’ombe, nacio nĩ iria njega mũno thĩinĩ wa icio ciaamũrĩtwo cia kũninwo, cia kũrutĩra Jehova Ngai waku magongona gũkũ Giligali.Samueli agĩkiuga atĩrĩ, Anga Jehova akenagio mũno nĩ mahaki ma njino na magongona ta ũrĩa akenagio nĩ gwathĩkĩra uuge wa Jehova? Atĩrĩrĩ, gwathĩkĩra Jehova nĩkuo kwega gũkĩra magongona, na kũmũigua gũgakĩra maguta ma ndũrũme.Nĩ ũndũ-rĩ, ũremi ũhaana ta wĩhia wa kũragũranĩra, nakuo kwaga gwathĩka nĩ ta waganu, o na kana kũhoya mĩhianano. Rĩu-rĩ, tondũ nĩũregete uuge wa Jehova-rĩ, o nake nĩaakũrega ũtuĩke mũthamaki.Saulu agĩkĩĩra Samueli atĩrĩ, Nĩnjĩhĩtie, nĩ ũndũ nĩnjagararĩte rĩathani rĩa Jehova, o na ũhoro waku, nĩ ũndũ nĩndetigĩrire andũ, ngĩigua uuge wao.Tondũ ũcio rĩu ndagũthaitha ũnjohere wĩhia wakwa, tũcokanie nawe, nĩguo ngainamĩrĩre ’hoe Jehova.Nake Samueli agĩkĩĩra Saulu atĩrĩ, Ndingĩcokania nawe; nĩ ũndũ nĩũregete uuge wa Jehova, nake Jehova nĩakũregete ũtuĩke mũthamaki wa gũthamakĩra Isiraeli.Na rĩrĩa Samueli aagarũrũkaga ethiĩre-rĩ, Saulu akĩnyita gĩcora kĩa nguo ya Samueli, ĩgĩtembũka.Nake Samueli agĩkĩmwĩra atĩrĩ, Jehova nĩaatembũra ũthamaki wa Isiraeli aagũtunya ũmũthĩ, na nĩaaũhe mũndũ ũngĩ wanyu mwega gũgũkĩra.Ningĩ-rĩ, we ũrĩa wĩtagwo Hinya-wa-Isiraeli ndarĩ hingo angĩhenania, kana ericũkwo, nĩ ũndũ we ti mũndũ atĩ nĩguo ericũkwo.Nake Saulu agĩcoka akiuga atĩrĩ, Nĩnjĩhĩtie; no rĩrĩ, ta ’he gĩtĩo rĩu ndĩ haha, mbere ya athuri aya a andũ akwa, o na mbere ya Isiraeli, wĩtĩkĩre tũcokanie, nĩguo ngainamĩrĩre ’hoe Jehova Ngai waku.Samueli magĩgĩcokania na Saulu, nake Saulu akĩinamĩrĩra akĩhoya Jehova.Ningĩ Samueli agĩkiuga atĩrĩ, Ta ndeherei Agagi, mũthamaki wa Aamaleki, o haha ndĩ. Nake Agagi agĩthiĩ harĩ we akenete. Agagi agĩkiuga atĩrĩ, Ti-itherũ ruo rũa gĩkuũ nĩ rũthengu.Nake Samueli akiuga atĩrĩ, O ta ũrĩa rũhiũ rũaku rũa njora rũanatũma andũ-a-nja morũo nĩ ciana-rĩ, ũguo noguo nyũkwa egũikara thĩinĩ wa andũ-a-nja arĩa angĩ atarĩ na mwana. Samueli agĩgĩtinangĩria Agagi o kũu Giligali mbere ya Jehova.Thutha ũcio Samueli agĩgĩĩthiĩra Rama; nake Saulu agĩkĩambata akĩinũka gwake mũciĩ, o kũu Gibea, itũũra rĩa Saulu.Nake Samueli ndakĩigana gũcoka gũthiĩ kuonana na Saulu, o na nginya mũthenya ũrĩa aakuire, nĩ ũndũ Samueli nĩaarĩragĩra Saulu; nake Jehova agĩkĩĩrira nĩ ũndũ wa gũtua Saulu mũthamaki wa gũthamakĩra Isiraeli.Ningĩ Jehova akĩĩra Samueli atĩrĩ, Ũgũtũũra ũrĩragĩra Saulu nginya hĩndĩ ĩ, kuona atĩ nĩndĩmũregete, atige gũtũũra arĩ mũthamaki wa gũthamakĩra Isiraeli? Iyũria rũhĩa rũaku maguta, ũthiĩ, ngũrekie kwĩ Jesii Mũbethilehemu, nĩ gũkorũo nĩndĩĩoneire mũthamaki thĩinĩ wa ariũ ake.Samueli agĩgĩcokia atĩrĩ, Ndakĩhota atĩa gũthiĩ? Saulu angĩigua ũguo-rĩ, no kũũraga angĩnjũraga. Jehova agĩkiuga atĩrĩ, Oya mori ũthiĩ nayo, uuge atĩrĩ, Ndoka kũrutĩra Jehova igongona.Na wĩte Jesii igongona-inĩ rĩu, na nĩndĩrĩkuonia ũrĩa ũrĩĩka; nawe ũgĩitĩrĩrie maguta mũndũ ũrĩa ndĩrĩkũgwetera rĩĩtwa ũmũnyamũrĩre.Nake Samueli agĩgĩĩka ũndũ ũcio Jehova oigĩte, agĩkinya Bethi-lehemu. Nao athuri a itũũra rĩu magĩgĩthiĩ kũmũtũnga makĩinainaga, makĩmũũria atĩrĩ, Ĩ woka na thayũ, kana?Nake akiuga atĩrĩ, Ĩĩ, nĩ thayũ; ndoka kũrutĩra Jehova igongona; wĩamũrei mwĩtherie mũũke tũthiĩ igongona-inĩ. Ningĩ agĩkĩamũra Jesii na ariũ ake akĩmatheria, akĩmeta igongona-nĩ rĩu.Na gũgĩkinya atĩrĩ, atĩ maakinya ho, akĩbara Eliabu, akĩĩĩra atĩrĩ, Ti-itherũ mũndũ wa Jehova ũrĩa ũgũitĩrĩrio maguta ekũrũgama mbere yake.No Jehova akĩĩra Samueli atĩrĩ, Tiga kũmũbara gĩthiithi, kana kĩũga kĩa ũrĩa araihĩte, nĩ ũndũ nĩndĩmũregete, nĩ gũkorũo Jehova ndonaga ta ũrĩa mũndũ wa gũkũ thĩ onaga; mũndũ wa gũkũ thĩ abaraga one ũrĩa mũndũ atariĩ akĩonwo na maitho, no rĩrĩ, Jehova abaraga ngoro thĩinĩ.Ningĩ Jesii agĩĩta Abinadabu, akĩmũhĩtũkithĩria harĩ Samueli. Nake akiuga atĩrĩ, O nake ũyũ tiwe ũthurĩtwo nĩ Jehova.Thutha wa ũguo Jesii akĩhĩtũkithia Shama. Nake akiuga atĩrĩ, O na ũyũ tiwe ũthurĩtwo nĩ Jehova.Jesii agĩkĩhĩtũkithĩria ariũ ake mũgwanja harĩ Samueli. Nake Samueli akĩĩra Jesii atĩrĩ, Jehova ndathurĩte aya.Hĩndĩ ĩo Samueli agĩkĩũria Jesii atĩrĩ, Ĩ ciana ciaku ciothe irĩ haha? Nake akiuga ũũ: Nĩhatigarĩte ũrĩa wa kĩhinga-nda, na atĩrĩrĩ, e rũũru. Samueli agĩkĩĩra Jesii atĩrĩ, Rekania agĩrũo; nĩ ũndũ tũtiikara thĩ o nginya aambe oke.Agĩkĩrekania, nake akĩrehwo ho. Nake agĩgĩkorũo arĩ mũtune, na akaagĩra gĩthiithi, agathakara mũno akĩonwo. Nake Jehova akiuga atĩrĩ, Ũkĩra ũmũitĩrĩrie maguta, nĩ ũndũ ũyũ nĩwe.Samueli agĩkĩoya rũhĩa rũa maguta, akĩmũitĩrĩria maguta arĩ o hau gatagatĩ-inĩ ka ariũ a nyina; naguo roho wa Jehova ũgĩgĩkora Daudi na hinya mũno kuuma mũthenya ũcio. Nake Samueli agĩũkĩra agĩĩthiĩra.Na rĩrĩ, roho wa Jehova nĩwoimĩte Saulu, ũkamũthengera, naguo roho mũũru woimĩte he Jehova nĩwamũnyariraga.Nacio ndungata cia Saulu igĩkĩmwĩra ũũ: Atĩrĩrĩ, nĩ roho mũũru uumĩte he Ngai ũrakũnyarira.Na rĩrĩ, mwathi witũ, twathe ithuĩ ndungata ciaku, o ithuĩ twĩ haha mbere yaku, tũgũcarĩrie mũndũ mũũgĩ na kũhũra kĩnanda kĩa mũgeto; na nĩgũgakinya atĩrĩ, atĩ hĩndĩ ĩrĩa roho ũcio mũũru uumĩte he Ngai wagũkora, mũndũ ũcio mũũgĩ agakũhũrĩra kĩnanda kĩu na guoko gwake, ũkaigua wega.Saulu agĩkĩĩra ndungata ciake atĩrĩ, ’Mathĩrai mũndũ ũngĩhota kũhũra kĩnanda wega, mũmũrehe harĩ niĩ.Hĩndĩ ĩo mũndũ ũmwe wa aanake acio agĩcokia, akiuga ũũ: Atĩrĩrĩ, nĩnyonete mũriũ ũmwe wa Jesii, Mũbethi-lehemu, na nĩ mũũgĩ mũno na kũhũra kĩnanda, na nĩ njamba ĩrĩ hinya, na nĩ mũndũ wa ita, na nĩ mũbarĩrĩri ũhoro mũno akĩaria, na nĩ thaka, nĩngĩ Jehova e hamwe nake.Tondũ ũcio Saulu agĩkĩrekeria Jesii andũ, akiuga atĩrĩ, Ndehithĩrie Daudi, mũrũguo ũrĩa wĩ rũũru.Nake Jesii agĩkĩnyita ndigiri, ĩgĩkuuithio mũrigo wa irio, na mondo ya ndibei, na kori, agĩcitwarithia na Daudi, mũrũwe, ihirĩrũo Saulu.Daudi agĩgĩthiĩ he Saulu, akĩrũgama mbere yake, nake Saulu akĩmwenda mũno; nake Daudi agĩtuĩka mũmũkuuĩri indo ciake cia mbaara.Ningĩ Saulu akĩrekeria Jesii mũndũ, akiuga atĩrĩ, Reka mũrũguo Daudi arũgamage mbere yakwa; nĩ ũndũ nĩetĩkĩrĩkĩte mũno nĩ niĩ.Na gũgĩkinya atĩrĩ, atĩ hĩndĩ ĩrĩa roho ũcio mũũru uumĩte he Ngai wagwata Saulu, Daudi akoya kĩnanda gĩake kĩa mũgeto, agakĩhũra na guoko; nake Saulu agakĩhorera, akaigua wega, roho ũcio mũũru ũgakĩmweherera.Na rĩrĩ, Afilisiti makĩũngania mbũtũ ciao cia ita, magĩcicokanĩrĩria Soko, itũũra rĩmwe rĩa Juda, makĩamba hema ciao gatagatĩ-inĩ ga Soko na Azeka, kũu Efesi-damimu.Nake Saulu na andũ a Isiraeli magĩkorũo nĩmonganĩte makaamba hema ciao gĩtuamba kĩa Ela, magagĩthabania ita yao mahũrane na Afilisiti.Nao Afilisiti makĩrũgama kĩrĩma-inĩ mwena ũmwe, nao Aisiraeli makĩrũgama kĩrĩma-inĩ o ro kũu mwena ũrĩa ũngĩ; hagakĩgĩa gĩtuamba gatagatĩ-inĩ kao.Naho hau kĩraaro-inĩ kĩa Afilisiti hagĩkiumĩra njamba ĩmwe yetagwo Goliathu, wa itũũra rĩa Gathu, nakuo kũraiha na igũrũ kwayo kwarĩ mĩkono ĩtandatũ na irata rĩmwe.Ningĩ yarĩ na ngũbia ya ita ya gĩcango mũtwe, na ĩkehumba nguo ya gĩthũri ya gĩcango, naguo ũritũ wayo warĩ wa cekeri cia gĩcango ngiri ithano.Namo magũrũ mayo magekĩrũo mĩnyamũ ya mbaara ya gĩcango; na yarĩ na itimũ rĩa kĩberethi rĩa gĩcango rĩahocetio gatagatĩ-inĩ ga ciande ciayo.Naguo mũtĩ wa itimũ rĩayo rĩa mwenjerere watariĩ o ta mũtĩ wa mũtambo ũrĩa ũtumaga tama; narĩo ithũmbĩ rĩa itimũ rĩayo rĩgĩthimwo-rĩ, rĩarĩ rĩa cekeri magana matandatũ cia kĩgera; nake mũkuui wa ngo yayo aamĩthiaga mbere.Nayo ĩgĩkĩrũgama, ĩkĩanĩrĩra ĩkĩĩra itungati cia ita cia Isiraeli atĩrĩ, Nĩ kĩ gĩtũmĩte muume kwanyu mũgoka gũthaba ita yanyu gũkũ? Githĩ niĩ ndikĩrĩ Mũfilisiti; na inyuĩ githĩ mũtikĩrĩ ndungata cia Saulu? Wĩthurĩrei mũndũ ũmwe wanyu, aikũrũke oke harĩ niĩ.Nake aahota kũhũrana na niĩ, na anjũrage-rĩ, tũgĩtuĩke ndungata cianyu; no wona ndamũhoota ndĩmũũrage, nĩmũgũtuĩka ndungata ciitũ, mũtũtungatagĩre.Mũfilisiti ũcio agĩkiuga atĩrĩ, Nĩndamũnyararithia, inyuĩ itungati cia Isiraeli ũmũthĩ; mũtikĩ’he mũndũ ũmwe tũhũrane nake.Nake Saulu na Isiraeli othe maaigua ciugo cia Mũfilisiti ũcio makĩmaka, magĩĩtigĩra mũno.Na rĩrĩ, Daudi aarĩ mũrũ wa Mũefiratha wa Bethi-lehemu-juda wetagwo Jesii. Ũcio aarĩ na ariũ ake anana, na matukũ-inĩ ma Saulu aarĩ mũkũrũ, na nĩonagwo nĩ andũ ta atindĩkangĩte mĩaka ma.Nao ariũ atatũ a Jesii arĩa akũrũ nĩmaathiĩte na Saulu kũu ita-inĩ; namo marĩĩtwa ma ariũ acio ake atatũ maathiĩte ita-inĩ nĩ Eliabu, wa irigithathi, na Abinadabu wa itiema, na Shama wa atatũ.Nake Daudi nĩwe warĩ wa kĩhinganda; nao acio atatũ akũrũ nĩmaathiĩte na Saulu.Nake Daudi agathiaga agĩcokaga oimĩte he Saulu nĩguo akarĩithie mbũri cia ithe kũu Bethi-lehemu.Nake Mũfilisiti ũcio akĩnina matukũ mĩrongo ĩna, o athengagĩrĩra harĩ Aisiraeli o mũthenya, rũcinĩ na hwaĩ-inĩ, nĩguo eyonanie harĩ o.Nake Jesii agĩkĩĩra mũriũ Daudi atĩrĩ, Ũkĩra woe eba ĩmwe ya ngano ĩno hĩhie nĩ ũndũ wa ariũ a nyũkwa, o na mĩgate ĩno ikũmi, ũtwarĩre ariũ a nyũkwa indo icio narua kũrĩa kĩraaro-inĩ.Nacio cienyũ ici ikũmi cia ngorono ũcitwarĩre mũnene wa gĩtungati kĩao gĩa athigari ngiri; ũkĩrore ũrĩa ariũ a nyũkwa matariĩ, na ũnjokere na kĩmenyithia kĩa ũrĩa ũhoro wao ũtariĩ.Na rĩrĩ, Saulu na acio, o na andũ arĩa angĩ othe a Isiraeli, maarĩ kĩanda-inĩ kĩa Ela makĩhũrana na Afilisiti.Daudi agĩkĩroka gũũkĩra rũcinĩ tene, nacio mbũri agĩcitigĩra mũcirori, akĩoya indo, agĩthiĩ o ta ũrĩa Jesii aamwĩrĩte; agĩgĩkinya harĩa ngari ciaigĩtwo, o ihinda rĩrĩa mbũtũ cia athigari ciathiaga na mbere ikarũe ikiugagĩrĩria nĩ ũndũ wa mbaara ĩo.Nao Aisiraeli na Afilisiti magĩthabania ita, o gĩtungati gĩkĩng’ethanĩra na kĩrĩa kĩngĩ.Nake Daudi agĩgĩtiga kĩrĩa aakuuĩte na mũndũ ũrĩa waikaragia indo, agĩteng’era gĩkundi-inĩ gĩa ita, na aakinya harĩ ariũ a nyina akĩmageithia.Na rĩrĩa aaragia nao-rĩ, atĩrĩrĩ, njamba io, ti Goliathu, Mũfilisiti wa kũu Gathu, ĩgĩkiumĩra mĩhari-inĩ ya Afilisiti, ĩkĩaria ciugo o ta iria yaaragia hĩndĩ ciothe, nake Daudi agĩciigua.Nao andũ othe a Isiraeli mona mũndũ ũcio, makĩmũũrĩra, magĩkĩmwĩtigĩra mũno.Andũ acio a Isiraeli magĩkĩũrania atĩrĩ, Hĩ! Ĩ nĩmũrona mũndũ ũyũ ũũkĩte? Ti-itherũ aroka kũnyararithia Isiraeli; na gũgũtuĩka atĩrĩ, atĩ mũndũ ũrĩa ũrĩmũũraga, mũthamaki nĩekũmũtongia, amũhe ũtonga mũingĩ, na amũhe mwarĩ; ningĩ atũme nyũmba ya ithe ĩrekerũo ũruti wa igoti thĩinĩ wa Isiraeli.Nake Daudi agĩkĩaria na andũ arĩa maarũngiĩ hakuhĩ nake, akĩũria atĩrĩ, Ĩ atĩ mũndũ ũrĩa ũrĩũraga Mũfilisiti ũyũ, eherie rũmena harĩ Isiraeli, egwĩkwo atĩa? Nĩ ũndũ-rĩ, Mũfilisiti ũyũ ũtarĩ mũruu nake nũ, ũkũnyararithia itungati cia ita cia Ngai ũrĩa ũrĩ muoyo?Nao andũ acio makĩmũcokeria ũhoro o ta ũcio, makiuga atĩrĩ, Ũguo nĩguo mũndũ ũrĩa ũrĩmũũraga egwĩkwo.Nake Eliabu, mũrũ wa nyina ũrĩa mũkũrũ, akĩmũigua hĩndĩ ĩo aaragia na andũ acio; Eliabu agĩgĩcinwo nĩ marakara nĩ ũndũ wa Daudi, akĩmwĩra atĩrĩ, Nawe nĩ kĩ ũiyĩrĩte gũkũ? Na nũ ũtigĩire tũbũri tũrĩa tũtarĩ tũingĩ kũu werũ-inĩ? Nĩnjũĩ mwĩtĩo waku, na ũmaramari wa ngoro yaku; nĩ gũkorũo ũndũ ũrĩa ũtũmĩte ũũke gũkũ, nĩ atĩ wĩrorere mbaara.Nake Daudi agĩkiuga atĩrĩ, Kaĩ ndagĩĩka atĩa? Githĩ to kũũria ndĩroria?Agĩkĩhũgũka akĩmũtiga, akĩrora he mũndũ ũngĩ, akĩaria ũhoro o ta ũcio; nao andũ makĩmũcokeria ũhoro o ta ũcio wa mbere.Na rĩrĩa ũhoro ũcio Daudi aaragia waiguirũo-rĩ, andũ makĩũiguithia Saulu; nake agĩkĩrekania agetwo.Daudi agĩkĩĩra Saulu atĩrĩ, Ngoro ya mũndũ o na ũrĩkũ nĩĩtige kũringĩka nĩ ũndũ wake; nĩ niĩ, ndungata yaku, ngũthiĩ kũhũrana na Mũfilisiti ũcio.Nake Saulu agĩkĩĩra Daudi atĩrĩ, Wee ndũngĩhota kũhũrana na Mũfilisiti ũcio; nĩ ũndũ wee ũrĩ o mũndũ mũnyinyi, nake aatuĩkire mũndũ wa ita kuuma arĩ o mũnyinyi.Daudi agĩkĩĩra Saulu atĩrĩ, Niĩ ndungata yaku ndũire ndĩithagia mbũri cia baba, na rĩrĩa mũrũthi, kana nyamũ ĩrĩa ĩĩtagwo nduba, yanyita kagondu ka rũũru,ngamĩrũmĩrĩra ngamĩgũtha, ngakaruta kanua kayo; na rĩrĩa yenda kũndũũgĩrĩra ngamĩnyita nderu ciayo, ngamĩgũtha, ngamĩũraga.Niĩ ndungata yaku, nĩndoragire mũrũthi, o na nduba, cierĩ, na Mũfilisiti ũyũ ũtarĩ mũruu o nake egũtuĩka o ta ĩmwe yacio, kuona atĩ nĩanyararithĩtie itungati cia Ngai ũrĩa ũrĩ muoyo.Ningĩ Daudi agĩkiuga atĩrĩ, Jehova ũrĩa wa’honokirie harĩ gĩthu kĩa mũrũthi, o na kĩa nduba-rĩ, nĩwe ũkũ’honokĩa guoko-inĩ kwa Mũfilisiti ũyũ. Saulu agĩkĩĩra Daudi atĩrĩ, Thiĩ, Jehova nĩegũikara hamwe nawe.Nake Saulu agĩkĩhumba Daudi nguo ciake, agĩcoka akĩmwĩkĩra ngũbia ya gĩcango mũtwe, ningĩ akĩmũhumba nguo ya gĩthũri ya gĩcango.Nake Daudi akĩĩoha rũhiũ rũa njora igũrũ rĩa nguo icio, agĩitĩka kũgeria gũkinyũkia, nĩ ũndũ ndaaciĩgeretie. Daudi agĩgĩcoka akĩĩra Saulu atĩrĩ, Ndingĩhota gũthiĩ na ici; nĩ ũndũ ndirĩ ndaciĩgeria. Nake Daudi agĩciruta.Agĩkĩnyita rũthanju rũake na guoko, agĩĩthurĩra tũhiga tũtano tũnyoroku atũrutĩte karũũĩ-inĩ, agĩtwĩkĩra kondo-inĩ ka mũrĩithi karĩa aarĩ nako, na nĩ kondo karĩa ekagĩra tũindo twake; nakĩo kĩgũtha agakĩnyita na guoko; agĩgĩkuhĩhĩria Mũfilisiti ũcio.Nake Mũfilisiti ũcio agĩthiathia agĩkuhĩhĩria Daudi; nake mũndũ ũrĩa wamũkuuagĩra ngo agĩthiĩ mbere yake.Na rĩrĩa Mũfilisiti ũcio aabarangire akĩona Daudi-rĩ, akĩmũnyarara; nĩ ũndũ aarĩ mũndũ o ũguo mũnyinyi, mũtune mwĩrĩ, na mwega gĩthiithi.Mũfilisiti ũcio agĩkĩĩra Daudi atĩrĩ, Kaĩ ndĩ ngui, atĩ nĩkĩo ũgũũka kũrĩ niĩ na thanju? Mũfilisiti ũcio agĩkĩruma Daudi akĩgwetaga ngai ciake.Ningĩ Mũfilisiti ũcio akĩĩra Daudi atĩrĩ, Ũka harĩ niĩ, na nĩngũnengera nyamũ cia rĩera-inĩ, o na cia werũ, nyama cia mwĩrĩ waku.Daudi agĩkĩĩra Mũfilisiti ũcio atĩrĩ, Wee ũgũũka harĩ niĩ na rũhiũ rũa njora, na itimũ rĩa mwenjerere, na rĩa kĩberethi; no rĩrĩ, niĩ ngũũka harĩ wee rĩĩtwa-inĩ rĩa Jehova Mũnene wa Ita, o Ngai ũrĩa mwene itungati cia Isiraeli, iria wee ũnyararithĩtie.Mũthenya ũyũ wa ũmũthĩ nĩguo Jehova egũkũneana moko-inĩ makwa; na nĩngũkũgũtha, njoke ngũtinie kĩongo kĩehere mwĩrĩ-inĩ waku; nacio ciimba cia andũ a ita ya Afilisiti, nĩngũcineana ũmũthĩ harĩ nyamũ cia rĩera-inĩ o na cia gĩthaka cia gũkũ thĩ, nĩ getha andũ othe a gũkũ thĩ mamenye atĩ Ngai wa Isiraeli e hamwe nao;ningĩ nĩ getha ũũngano ũyũ wothe ũmenye atĩ Jehova ndahonokanagia na rũhiũ rũa njora, kana itimũ; nĩ ũndũ ita nĩ cia Jehova, na nĩekũmũneana moko-inĩ maitũ.Na gũgĩkinya atĩrĩ, atĩ hĩndĩ ĩrĩa Mũfilisiti ũcio aagwatire gũthiĩ gũkuhĩhĩria Daudi, nĩguo macemanie-rĩ, Daudi akĩhiũha, agĩteng’era arorete harĩa ita yanunĩtwo, agatũnge Mũfilisiti ũcio.Daudi agĩgĩikia guoko kondo-inĩ gake akĩruta kahiga, akĩhiũria kĩgũtha, akĩgũtha Mũfilisiti ũcio o thiithi; nako kahiga kau gagĩtonyerera na thĩinĩ wa thiithi wake, akĩgũa, ũthiũ ũgĩtheca thĩ.Ũguo nĩguo Daudi aakĩhootire Mũfilisiti ũcio na kĩgũtha na kahiga, akĩgũtha Mũfilisiti ũcio, akĩmũũraga; no Daudi ndaarĩ na rũhiũ rũa njora guoko.Daudi agĩgĩteng’era, akĩrũgama harĩ Mũfilisiti ũcio e mũgũu thĩ, akĩnyita rũhiũ rũake akĩrũcomora njora, akĩmũũraga naruo, akĩmũtinia mũtwe. Na rĩrĩa Afilisiti monire atĩ njamba yao ĩĩ gũkua, makĩũra.Nao andũ a Isiraeli na Juda magĩũkĩra, makiugĩrĩria, makĩrũmĩrĩra Afilisiti na ihenya, makĩmakinyia Gai, o na ihingo-inĩ cia itũũra rĩa Ekironi. Nao Afilisiti arĩa maagurarĩte makĩgũa njĩra-inĩ ĩrĩa ĩthiaga Shaaraimu, o nginya Gathu, o na Ekironi.Nacio ciana cia Isiraeli ikĩhũndũka ciumĩte gũteng’eria Afilisiti, igĩgĩtaha indo kĩraaro-inĩ kĩao.Nake Daudi akĩoya mũtwe wa Mũfilisiti ũcio, akĩũtwara Jerusalemu; no indo ciake cia mbaara agĩciiga hema-inĩ yake.Na rĩrĩa Saulu onire Daudi akiumagara akahũrane na Mũfilisiti ũcio, akĩũria Abineri, mũnene wa ita yake, atĩrĩ, Abineri, mwanake ũyũ nĩ mũrũ wa ũ? Abineri akiuga atĩrĩ, O ta ũrĩa ngoro yaku ĩtũũraga muoyo, wee mũthamaki-rĩ, ndingĩhota gũkwĩra atĩ nĩ wa ng’ania.Ningĩ mũthamaki akĩmwĩra atĩrĩ, Ta gĩtuĩrie ũmenye ithe wa kamwana gaka.Tondũ ũcio rĩrĩa Daudi aacokire oimĩte kũũraga Mũfilisiti ũcio, Abineri akĩmuoya, akĩmũtwara mbere ya Saulu anyitĩte mũtwe wa Mũfilisiti ũcio na guoko.Nake Saulu agĩkĩmũũria atĩrĩ, Wĩ mũrũ wa ũ, mwanake ũyũ? Nake Daudi agĩcokia atĩrĩ, Ndĩ mũrũ wa ndungata yaku Jesii, Mũbethi-lehemu.Na gũgĩkinya atĩrĩ, atĩ aarĩkia kwaria na Saulu, ngoro ya Jonathani ĩgĩciarana mũno na ngoro ya Daudi, nake Jonathani akĩmwenda o ta ũrĩa eyendete we mwene.Nake Saulu agĩkĩmuoya mũthenya o ro ũcio, agĩthiĩ nake, na ndaigana gũcoka kũmũreka ainũke gwa ithe mũciĩ.Hĩndĩ ĩo Jonathani na Daudi makĩgĩa na kĩrĩkanĩro, nĩ ũndũ nĩaamwendete o ta ũrĩa eyendete we mwene.Jonathani agĩgĩĩcuma nguo yake ĩrĩa ndaya ya igũrũ, akĩmĩhe Daudi, o na nguo iria ingĩ ciake, o na rũhiũ rũake rũa njora, na ũta wake, na mũcibi wake.Nake Daudi agathiaga kũndũ guothe kũrĩa Saulu aamũrekagia, na agĩtũũra ekaga maũndũ na ũũgĩ; ningĩ Saulu akĩmũtua mwathi wa andũ a ita, nao andũ othe makĩona ũndũ ũcio wĩ mwega, o nacio ndungata cia Saulu ikĩona o ta ũguo.Na gũgĩkinya atĩrĩ, atĩ rĩrĩa kwainũkagwo, o hĩndĩ ĩo Daudi oimaga kũũraga Mũfilisiti, andũ-a-nja makiuma matũũra-inĩ mothe ma Isiraeli makĩinaga, na makĩrũũgarũũgaga, nĩguo magatũnge Saulu mũthamaki wao, me na tũhembe, na inanda cia mĩthemba mĩthemba.Nao andũ-a-nja acio magĩkĩinanĩra o mũndũ-wa-nja na ũrĩa ũngĩ magĩthaka, makiuga atĩrĩ,Saulu nĩoragĩte andũ ngiri nyingĩ,Nake Daudi akoraga andũ ngiri makũmi maingĩ.Saulu agĩkĩrakara mũno, naguo uuge ũcio ũkĩmũiguithia ũũru; agĩkiuga atĩrĩ, Githĩ Daudi mamũtuĩte mũũragi andũ ngiri makĩmũ maingĩ, na niĩ makandua mũũragi o ngiri nyinyi; kaĩ aagĩtigaria ũndũ ũrĩkũ tiga o agwate ũthamaki?Nake Saulu agĩgĩitĩka kũrora Daudi manyiira kuuma mũthenya ũcio, o na thutha waguo.Na gũgĩkinya atĩrĩ, atĩ rũciũ rũrũ rũngĩ Saulu akĩroka gũkorũo na hinya mũno nĩ roho mũũru uumĩte kwĩ Ngai, akĩgwatwo nĩ ũgũrũki arĩ o kũu gwake mũciĩ; nake Daudi akĩhũra kĩnanda na moko, o ta ũrĩa ekaga mũthenya o mũthenya; nake Saulu agĩkorũo anyitĩte itimũ na guoko.Saulu agĩgĩikia itimũ rĩu, nĩ ũndũ oigire atĩrĩ, Ngũikia Daudi itimũ ngamũthecithanie na rũthingo. Nake Daudi akĩmweherera mahinda merĩ, akiuma harĩ we.Nake Saulu agĩgĩĩtigĩra Daudi, nĩ ũndũ Jehova aarĩ hamwe nake, akeherera Saulu.Tondũ ũcio Saulu agĩkĩmũthengia oime harĩ we, akĩmũtua mũnene wa athigari ngiri; agĩgĩtũũra athiaga o agĩcokaga, atongoretie andũ.Nake Daudi agekaga na ũũgĩ maũndũ marĩa mamũkoniĩ mĩthiĩre-inĩ yake yothe; na Jehova aarĩ hamwe nake.No rĩrĩa Saulu onire atĩ nĩegwĩka maũndũ make na ũũgĩ mũno-rĩ, akĩmwĩtigĩra ma.No Isiraeli othe, o na Juda, makĩenda Daudi, nĩ ũndũ nĩaatũire athiaga agĩcokaga amatongoretie.Nake Saulu agĩkĩĩra Daudi ũũ: Atĩrĩrĩ, mwarĩ wakwa ũrĩa mũkũrũ, Merabu, nĩwe ũyũ; nĩwe ngũkũhe atuĩke mũkaguo; no rĩrĩ, wee gĩta o gũtuĩka njamba ya kũ’hũranĩra mbaara, na kũhũranĩra Jehova mbaara. Nĩ ũndũ Saulu oigire atĩrĩ, Nĩ kaba ndige kũmwĩka ũũru na guoko gwakwa niĩ mwene; no rĩrĩ, reke moko ma Afilisiti mamwĩke ũũru arĩ mo.Daudi agĩkĩĩra Saulu atĩrĩ, Hĩ! Niĩ ndĩ ũ, ningĩ andũ aitũ nĩ a, kana nyũmba ya baba nayo nĩ ndũũ, tũkĩonwo nĩ Aisiraeli, atĩ nĩguo nduĩke mũthoniwe wa mũthamaki?No rĩrĩ, nĩgwakinyire atĩrĩ, atĩ ihinda rĩrĩa Merabu, mwarĩ wa Saulu, angĩanengerirũo Daudi, akĩnengerũo Adirieli, Mũmeholathu, atuĩke mũka.No rĩrĩ, Mikali, mwarĩ wa Saulu, nĩendete Daudi; nao andũ makĩhe Saulu ũhoro ũcio, naguo ũndũ ũcio ũkĩmũkenia.Saulu agĩkiuga atĩrĩ, Nĩngũmũhe we, nĩguo atuĩke wa kũmũrehere ũgwati, na nĩ getha guoko kwa Afilisiti kũmwĩke ũũru. Tondũ ũcio Saulu agĩkĩĩra Daudi atĩrĩ, Ũmũthĩ nĩguo ũgũtuĩka mũthoni wakwa nĩ ũndũ wa ũcio wa kerĩ.Nake Saulu agĩatha ndungata ciake, agĩciĩra atĩrĩ, Aranĩriai na Daudi na hitho, mũmwĩre ũũ: Atĩrĩrĩ, mũthamaki nĩ mũkenie nĩwe, ningĩ ndungata ciake ciothe nĩikwendete; tondũ ũcio ĩtĩkĩra gũtuĩka mũthoniwe wa mũthamaki.Ndungata cia Saulu igĩkĩhe Daudi ũhoro ũcio me ndundu. Nake Daudi akiuga atĩrĩ, Anga mũkuona ta arĩ ũndũ mũhũthũ gũtuĩka mũthoniwe wa mũthamaki, ndĩkĩrĩ mũthĩni, na ngaaga igweta?Ningĩ ndungata icio cia Saulu ikĩmũhe ũhoro ũcio, ikĩmwĩra atĩrĩ, Daudi oiga ũna na ũna.Saulu agĩkiuga atĩrĩ, Ĩrai Daudi atĩrĩ, Mũthamaki ndarĩ rũraacio o na rũrĩkũ ekwenda, tiga o ikonde cia nyama ya gĩrima igana cia Afilisiti, nĩguo arĩhĩrio harĩ thũ ciake. No Saulu aacirĩire gũtũma Daudi oragwo na guoko kwa Afilisiti.Na rĩrĩa ndungata ciake ciaheire Daudi ndeto icio, Daudi agĩkenera mũno gũtuĩka mũthoniwe wa mũthamaki. Na matukũ ma kũhingia ũndũ ũcio mataanahinga-rĩ,Daudi agĩũkĩra agĩthiĩ, me na andũ ake, makĩũraga Afilisiti andũ magana merĩ; Daudi agĩgĩtwara ĩkonde ciao cia nyama ya gĩrima, nao magĩcinengera mũthamaki ihingĩte o ta ũrĩa mũthamaki endaga, nĩguo atuĩke mũthoniwe wa mũthamaki. Nake Saulu agĩkĩmũhe Mikali, mwarĩ, atuĩke mũka.Nake Saulu akĩona, na akĩmenya, atĩ Jehova aarĩ hamwe na Daudi; nake Mikali, mwarĩ wa Saulu, akĩmwenda.Saulu agĩgĩkĩrĩrĩria gwĩtigĩra Daudi; ningĩ Saulu agĩtũũra arĩ o thũ ya Daudi.Na rĩrĩ, anene a Afilisiti magĩtũũra moimagaraga nĩ ũndũ wa mbaara; na gũgĩkinya atĩrĩ, atĩ o hĩndĩ ĩrĩa yothe moimagara-rĩ, Daudi ageka maũndũ na ũũgĩ mũno gũkĩra ndungata iria ingĩ ciothe cia Saulu; na tondũ ũcio rĩĩtwa rĩake rĩkĩgĩa igweta mũno.Rĩrĩ rĩngĩ Saulu agĩkĩaria na Jonathani, mũriũ, na ndungata ciake ciothe, nĩguo morage Daudi.No rĩrĩ, Jonathani, mũrũ wa Saulu, nĩaakenagio nĩ Daudi mũno. Jonathani agĩkĩhe Daudi ũhoro ũcio, akiuga atĩrĩ, Saulu, baba, acarĩtie gũkũũraga; tondũ ũcio nĩũkemenyerera rũciũ rũcinĩ ũikare handũ hatoĩwo wĩhithe ho;na niĩ nĩngoimagara, ngarũgame he baba o gĩthaka-inĩ kĩu ũrĩ, njoke njarie na baba ũhoro ũgũkoniĩ; na ingĩkona ũndũ o na ũrĩkũ, nĩngakwĩra.Nake Jonathani akĩgathĩrĩria Daudi he ithe, Saulu, akiuga atĩrĩ, Mũthamaki witũ nĩatige kwĩhia agĩĩka Daudi ndungata yake ũũru; nĩ ũndũ ndarĩ aakwĩhia, na maũndũ marĩa atũire ekaga nĩ ũndũ waku nĩ mega mũno;nĩ ũndũ ndaaregire gwĩtwarĩrĩra ũgwati-inĩ wa gĩkuũ, akĩgũtha Mũfilisiti ũrĩa, na hĩndĩ ĩo Jehova agĩĩka ũndũ mũnene mũno, akĩhonokia andũ othe a Isiraeli; nawe ũkĩĩonera ũndũ ũcio, ũgĩgĩkena; ũgũkĩĩhia nĩkĩ ũgĩita thakame ĩtarĩ na ũũru, ũũrage Daudi hatakĩrĩ gĩtũmi?Saulu agĩkĩigua uuge wa Jonathani, akĩĩhĩta, akiuga atĩrĩ, O ta ũrĩa Jehova atũũraga muoyo-rĩ, ndangĩũragwo.Nake Jonathani agĩgĩĩta Daudi, ningĩ Jonathani akĩmũmenyithia maũndũ macio mothe. Jonathani agĩgĩtwara Daudi gwĩ Saulu, nake agĩikara harĩ we, o ta rĩa mbere.Ningĩ gũgĩkĩgĩa mbaara rĩngĩ; nake Daudi agĩthiĩ akĩhũrana na Afilisiti, akĩmoraga rĩũragana inene mũno; nao magĩkĩmũũrĩra.Ningĩ roho mũũru uumĩte he Jehova ũkĩgwata Saulu aikarĩte gwake mũciĩ, anyitĩte itimũ na guoko; nake Daudi akĩhũra kĩnanda na guoko.Nake Saulu agĩcaria gũtheca Daudi akamũthecithanie na rũthingo na itimũ rĩu; no rĩrĩ, Daudi akĩĩhonokia akiuma harĩ we, agĩgĩtheca rũthingo na itimũ rĩu; nake Daudi akĩũra, akĩĩhonokia ũtukũ ũcio.Ningĩ Saulu akĩrekia andũ kwa Daudi mũciĩ, makamuoherie handũ mamũũrage rũcinĩ; nake Mikali, mũka wa Daudi, akĩmũmenyithia ũndũ ũcio, akiuga atĩrĩ, Ũngĩaga kwĩhonokia muoyo ũtukũ ũyũ-rĩ, nĩũkũroka kũũragwo.Mikali agĩgĩikũrũkĩria Daudi ndirica-inĩ, agĩthiĩ akĩĩũrĩra, akĩĩhonokia.Nake Mikali akĩoya mũhianano wa kũhoya ngai naguo, akĩũkomia ũrĩrĩ wake, agĩcoka akĩiga mwĩtiiro wa guoya wa mbũri mũtwe-inĩ waguo, akĩũhumbĩra na nguo.Nake Saulu aarekia andũ makanyite Daudi-rĩ, mũka akiuga atĩrĩ, Nĩ mũrũaru.Ningĩ Saulu agĩkĩrekia andũ makarore Daudi, akĩmera atĩrĩ, Mũrehei kũrĩ niĩ arĩ ũrĩrĩ, nĩguo ndĩmũũrage.Nao arekio acio maatonya nyũmba-rĩ, makĩona nĩ mũhianano wa kũhoya ngai naguo ũrĩ ũrĩrĩ, na mwĩtiiro wa guoya wa mbũri wĩ mũtwe-inĩ waguo.Saulu agĩkĩũria Mikali atĩrĩ, Wa’henia ũguo nĩkĩ, wareka thũ yakwa ĩthiĩ, yahonoka? Mikali agĩgĩcokeria Saulu, akĩmwĩra atĩrĩ, Anjĩrire atĩrĩ, Reka ndĩĩthiĩre; kaĩ ngũgĩkũũraga nĩkĩ?Nake Daudi agĩkĩĩũrĩra, akĩhonoka, agĩthiĩ gwĩ Samueli o kũu Rama, akĩmwĩra maũndũ mothe marĩa Saulu aamwĩkĩte. Nake we mwene, me na Samueli, magĩthiĩ gũtũũra Naiothu.Ningĩ Saulu akĩheo ũhoro ũcio, akĩĩrũo ũũ: Atĩrĩrĩ, Daudi e Naiothu, o kũu Rama.Saulu agĩkĩrekia andũ makanyite Daudi; no rĩrĩa monire gĩkundi kĩa anabii makĩratha mohoro, na Samueli akarũgama amatongoretie-rĩ, roho wa Ngai ũgĩkora arekio acio a Saulu, o nao makĩratha mohoro.Na rĩrĩa Saulu aaheirũo ũhoro ũcio, agĩkĩrekia andũ angĩ, o nao makĩratha mohoro. Ningĩ Saulu akĩrekia andũ angĩ hĩndĩ ya gatatũ, o nao makĩratha mohoro.Thutha wa ũguo o nake we mwene agĩthiĩ Rama, agĩkinya irima-inĩ rĩa maĩ rĩrĩa inene rĩrĩ o kũu Seku; akĩhoya andũ ũhoro, akĩmoria atĩrĩ, Aa Samueli na Daudi me ha? Mũndũ ũmwe agĩkiuga ũũ: Atĩrĩrĩ, me Naiothu, o kũu Rama.Agĩgĩthiĩ Naiothu, kũu Rama; na rĩrĩ, roho wa Ngai ũkĩmũkora o nake, agĩthiĩ arorete na mbere o ro ũguo akĩrathaga mohoro, o nginya rĩrĩa aakinyire Naiothu, kũu Rama.Ningĩ agĩgĩĩcuma nguo ciake cia igũrũ, akĩratha mohoro arĩ mbere ya Samueli, agĩkoma thĩ atarĩ na nguo icio mũthenya ũcio wothe, o na ũtukũ ũcio. Tondũ ũcio, kũũragio atĩrĩ, Hĩ! Kaĩ Saulu o nake akĩrĩ wa thiritũ ya anabii?Ningĩ Daudi agĩkĩũra akiuma Naiothu, kũu Rama, agĩthiĩ kuonana na Jonathani, akĩmũũria atĩrĩ, Kaĩ ndĩgĩĩkĩte atĩa? Ningĩ-rĩ, ũũru wakwa nĩ ũrĩkũ? Wĩhia ũrĩa ndĩkĩĩhĩtie thoguo, tondũ aragĩcaria kũnduta muoyo-rĩ, nĩ ũrĩkũ?Nake akĩmũcokeria atĩrĩ, Ũndũ ũcio ũroaga gwĩkwo! Ndũrĩ hĩndĩ ũngĩkua. Atĩrĩrĩ, baba ndarĩ ũndũ o na ũmwe ekaga mũnene kana mũnyinyi, ataambĩte kũnyumbũrĩra; nĩ kĩ kĩngĩgĩtũma hihi baba a’hithe ũndũ ũcio? Ũguo tiguo.Daudi agĩgĩcoka akĩĩhĩta akiuga atĩrĩ, Thoguo nĩoĩ mũno atĩ nĩnjĩtĩkĩrĩkĩte nĩwe, agakiuga atĩrĩ, Menyai mũmenyithie Jonathani ũhoro ũyũ, ndakaigue ũũru. No rĩrĩ, ti-itherũ o ta ũrĩa Jehova atũũraga muoyo, o na ta ũrĩa wee mwene ũtũũraga muoyo-rĩ, no ikinya rĩmwe rĩndiganĩrĩirie na gĩkuũ.Ningĩ Jonathani akĩĩra Daudi atĩrĩ, Ũndũ ũrĩa wothe ngoro yaku ĩkwĩrirĩria-rĩ, nĩngũgwĩka guo.Daudi agĩkĩĩra Jonathani ũũ: Atĩrĩrĩ, rũciũ nĩ karũgamo ka mweri, na ndirĩ hĩndĩ itaagĩrĩirũo nĩ gũikara irio-inĩ tũrĩanĩre na mũthamaki; no rĩrĩ, nĩ kaba ũreke ’thiĩ nĩguo ngehithe gĩthaka-inĩ o nginya mũthenya wa ĩtatũ hwaĩ-inĩ.Na thoguo angĩnjũria-rĩ, ũgakĩmwĩra atĩrĩ, Daudi ara’thaithire ndĩmwĩtĩkĩrie athiĩ abataire mũno, nĩguo ateng’ere akinye Bethi-lehemu, itũũra rĩao; nĩ ũndũ kwĩ igongona rĩkũrutwo rĩa mwaka o mwaka rĩkoniĩ andũ othe a nyũmba yao.Nake angĩgĩcokia oige, Nĩ wega, ndungata yaku nĩĩgũkĩgĩa na thayũ; no aarakara, ũkĩmenye nĩ ũũru acirĩire.Tondũ ũcio njiguĩra tha ũnjĩke ũndũ ũcio, niĩ ndungata yaku; nĩ ũndũ nĩtũrĩkanĩrĩte kĩrĩkanĩro nawe tũkĩgwetaga rĩĩtwa rĩa Jehova; no rĩrĩ, hangĩkorũo he ũũru ndĩ naguo-rĩ, njũraga arĩ wee, wee mwene; nĩ ũndũ-rĩ, ũkũndwara gwĩ thoguo nĩ ũndũ kĩ?Jonathani agĩkiuga atĩrĩ, Ũndũ ũcio ũrokũraihĩrĩria! Nĩ ũndũ ingĩmenya atĩ he ũũru ũcirĩirũo nĩ baba agwĩke o na atĩa-rĩ, githĩ ndingĩkũhe ũhoro waguo?Daudi agĩkĩĩra Jonathani atĩrĩ, Ĩ hihi thoguo angĩgĩgũcokeria ũhoro ehĩĩte-rĩ, ndĩrĩkĩheo ũhoro nũ?Nake Jonathani agĩkĩĩra Daudi atĩrĩ, Ta ũka tũthiĩ na kũrĩa werũ-inĩ. Magĩgĩthiĩ o erĩ na kũu werũ-inĩ.Jonathani agĩkĩĩra Daudi atĩrĩ, Jehova, Ngai wa Isiraeli, arotuĩka mũira wa atĩ rũciũ, ihinda ta rĩrĩ, kana mũthenya wa ĩtatũ, rĩrĩa ngakorũo nduĩrĩtie ũhoro waku kwĩ baba-rĩ, hangĩgakorũo harĩ ũndũ mwega ũkũrorete, wee Daudi, githĩ ndigagĩkũrekeria mũndũ, nguumbũrĩre ũhoro ũcio?Jehova aro’thũũra niĩ, Jonathani, o na anjĩke ũũru makĩria, kũngĩkorũo nĩ ũndũ mũũru baba endete gũgwĩka, na niĩ njage gũkuumbũrĩra ũndũ ũcio, ngwĩre wĩeherere, nĩguo wĩthiĩre na thayũ; Jehova aroikara hamwe nawe, o ta ũrĩa aikarĩte na baba!Ndagũthaitha ũnjiguagĩre tha ta cia Jehova; na ti o hĩndĩ ĩrĩa ndĩ muoyo iiki, atĩ nĩguo ndige gũkua;no rĩrĩ, atĩ ndũkananjehererie tha icio ciaku thĩinĩ wa nyũmba yakwa tene na tene; aca-ni, ndũkanacieherie o na hĩndĩ ĩrĩa Jehova agakorũo aninĩte thũ ciaku ciothe, wee Daudi, gũkũ thĩ guothe.Tondũ ũcio Jonathani agĩkĩgĩa kĩrĩkanĩro na nyũmba ya Daudi, akiuga atĩrĩ, Jehova nĩakeyũrĩria ũhoro ũcio he thũ cia Daudi.Ningĩ Jonathani agĩtũma Daudi ehĩte rĩngĩ, nĩ ũndũ wa ũrĩa aamwendete mũno o ta ũrĩa eyendete we mwene.Nake Jonathani agĩkĩmwĩra atĩrĩ, Rũciũ nĩ karũgamo ka mweri, nawe nĩũkorio harĩa ũrĩ, nĩ ũndũ gĩtĩ gĩaku gĩgakorũo kĩrĩ gĩtheri.Na wanina mĩthenya ĩtatũ, nĩũgacoka ũikũrũke na ihenya ũthiĩ harĩa wehithĩte rĩrĩa ũhoro waku waaragio, ũikare ihiga-inĩ rĩa Ezeli.Na niĩ nĩngaikia mĩguĩ ĩtatũ na mwena-inĩ warĩo ta arĩ wathi ngwĩgera.Na atĩrĩrĩ, nĩngarekia kahĩĩ ndĩkere atĩrĩ, Thiĩ ũgacarie mĩguĩ ĩo. Na ingĩkera kahĩĩ kau ũũ: Atĩrĩrĩ, mĩguĩ ĩĩ mwena-inĩ ũyũ waku, ũmĩoe ũgĩũke, nĩ ũndũ o ta ũrĩa Jehova atũũraga muoyo, ndũrĩ ũũru ũkona, no thayũ.No rĩrĩ, ingĩkera kahĩĩ kau ũũ: Atĩrĩrĩ, mĩguĩ ĩĩ mbere yaku, nĩũgethiĩra, nĩ ũndũ Jehova nĩakũrekete wĩyũrĩre.Naho ha ũhoro ũrĩa twaranĩirie nawe-rĩ, atĩrĩrĩ, Jehova nĩwe ũgũtũũra e gatagatĩ-inĩ gaitũ nawe tene na tene.Nake Daudi agĩkĩĩhitha gĩthaka-inĩ, na mweri warũgama mũthamaki agĩikara thĩ arĩe irio.Agĩikarĩra gĩtĩ gĩake o ta mahinda marĩa mangĩ, o gĩtĩ kĩrĩa kĩarĩ rũthingo-inĩ; nake Jonathani akĩrũgama ho, nake Abineri agĩikara thĩ arigainie na Saulu; no handũ ha Daudi haarĩ hatheri.No rĩrĩ, Saulu ndaigana kuuga ũndũ o na ũmwe mũthenya ũcio, nĩ ũndũ egereirie atĩrĩ, Nĩ kuona onete ũndũ, na hihi e na thahu; ĩĩ nĩguo, ti-itherũ e na thahu.Na gũgĩkinya atĩrĩ, atĩ rũciũ rũrũ rũngĩ thutha wa mweri warũgama, mũthenya wa ĩĩrĩ wa gĩathĩ-rĩ, handũ ha Daudi hagĩkorũo harĩ o hatheri; nake Saulu agĩkĩũria Jonathani, mũriũ, atĩrĩ, Nĩ kĩ kĩgirĩtie mũrũ wa Jesii oke irio-inĩ ira o na kana ũmũthĩ?Jonathani agĩgĩcokeria Saulu atĩrĩ, Daudi nĩaa’thaithire mũno atĩ ndĩmwĩtĩkĩrie athiĩ Bethilehemu;akĩnjĩra atĩrĩ, Reka ’thiĩ, nĩ ũndũ andũ a nyũmba iitũ me na igongona itũũra-inĩ riitũ, na mũrũ wa baba aanjĩrire ngakorũo ho; ingĩgĩkorũo nĩnjĩtĩkĩrĩkĩte nĩwe-rĩ, reka ’thiĩ ngonane na ariũ a awa. Tondũ ũcio ndanagĩũka metha-inĩ ya mũthamaki.Saulu agĩgĩcinwo nĩ marakara mũno nĩ ũndũ wa Jonathani, akĩmwĩra atĩrĩ, Wee mũrũ wa mũndũ mũka mũremu ũtangĩathĩka, githĩ ndiũĩ atĩ ũthurĩte mũrũ wa Jesii nĩguo agũconorithie wee mwene, na aconorithie nyũkwa nĩ ũndũ wa gũgũciara?Nĩ ũndũ-rĩ, hĩndĩ ĩrĩa yothe mũrũ wa Jesii egũtũũra gũkũ thĩ, wee ndũkehanda, o na kana ũthamaki waku wĩhande. Gĩũkĩre ũmũgĩrithie o ro rĩu oke harĩ niĩ, nĩ ũndũ ndarĩ hingo ategũkua.Jonathani agĩgĩcokeria Saulu, ithe, akĩmũũria atĩrĩ, Kĩrĩa gĩgũgĩtũma oragwo-rĩ, nĩ kĩ? Kaĩ ekĩte atĩa?Nake Saulu akĩmũikĩria itimũ rĩake, amũthece narĩo, na tondũ ũcio Jonathani agĩkĩmenya atĩ ithe nĩaacirĩire kũũraga Daudi.Jonathani agĩgĩũkĩra akiuma hau metha-inĩ, arakarĩte mũno mũno, na ndaigana kũrĩa irio mũthenya ũcio wa kerĩ wa mweri ũcio, nĩ ũndũ nĩaaiguire ũũru mũno nĩ ũndũ wa Daudi, nĩ gũkorũo ithe nĩaamũconorithĩtie.Na gũgĩkinya atĩrĩ, atĩ rũcinĩ rũrũ rũngĩ Jonathani akiumagara agĩthiĩ na hau gĩthaka-inĩ, o ihinda rĩrĩa rĩatuĩtwo nĩwe na Daudi, agĩgĩthiĩ na kahĩĩ.Agĩkĩĩra kahĩĩ kau gake atĩrĩ, Ta teng’era ũgacarie mĩguĩ ĩo ngũikia. Kahĩĩ gaagĩteng’era, agĩikia mũguĩ na mbere yako.Na rĩrĩ, kahĩĩ kau gaakinya harĩa mũguĩ ũcio waikĩtio nĩ Jonathani ũrĩ-rĩ, Jonathani akĩanĩrĩra kahĩĩ kau, agĩkoria atĩrĩ, Githĩ mũguĩ ndũrĩ na hau mbere yaku?Ningĩ Jonathani akĩanĩrĩra akĩĩra kahĩĩ kau atĩrĩ, Teng’era ũhiũhe, na ndũgaikare. Nako kahĩĩ kau ka Jonathani gakĩũngania mĩguĩ ĩo, gagĩthiĩ he mwathi wako.No rĩrĩ, kahĩĩ kau gatiamenyire thundo ĩrĩa ndutane, tiga o Jonathani na Daudi maamenyaga ũhoro ũcio.Jonathani agĩkĩnengera kahĩĩ kau indo ciake cia mbaara, agĩkera atĩrĩ, Thiaga nacio kũu itũũra-inĩ.Na rĩrĩ, o rĩmwe kahĩĩ kau kaarĩkia gũthiĩ-rĩ, Daudi agĩũkĩra akiuma na mwena wa Gũthini, agĩkĩĩgũithia, agĩturumithia ũthiũ thĩ, akĩinamĩrĩra mahinda matatũ; nao erĩ, Jonathani na Daudi, magĩkĩmumunyana, na makĩrĩranĩra, o nginya Daudi agĩkĩrĩrĩria kũrĩra.Jonathani agĩkĩĩra Daudi atĩrĩ, Thiĩ na thayũ, kuona atĩ nĩtwehĩtanĩire tũkĩgwetaga rĩĩtwa rĩa Jehova tũkiugaga ũũ: Jehova nĩwe ũgũtũũra e mũira gatagatĩ-inĩ gaitũ nawe, o na gatagatĩ-inĩ ka mbeũ yakwa na yaku tene na tene. Daudi agĩgĩũkĩra agĩĩthiĩra; nake Jonathani agĩcoka kũu itũũra-inĩ.Nake Daudi agĩgĩthiĩ Nobu kwĩ Ahimeleku, mũthĩnjĩri-Ngai; nake Ahimeleku agĩthiĩ gũtũnga Daudi akĩinainaga, akĩmũũria atĩrĩ, Kaĩ wĩ wiki nĩ ũndũ kĩ, na hakaaga mũndũ mwĩ nake?Nake Daudi agĩkĩĩra Ahimeleku, mũthĩnjĩri-Ngai, atĩrĩ, Nĩ mũthamaki ũnjathĩte ngeke ũndũ, agakĩnjĩra atĩrĩ, Menya ũmenyithie mũndũ o na ũrĩkũ ũndũ ũrĩa ũtũmĩte ngũrekie, na ũrĩa ngwathĩte; na niĩ ndaathĩrĩra aanake a thiritũ yakwa harĩa tũgũcemania.Rĩu-rĩ, nĩ kĩ ũkĩrĩ nakĩo ũngĩĩgwatwo? Ta ’he mĩgate ĩtano ’thiĩ nayo, kana o kĩrĩa kĩrĩ ho.Nake mũthĩnjĩri-Ngai ũcio agĩcokeria Daudi, akiuga atĩrĩ, Ndirĩ na mĩgate ĩrĩa ĩhũthĩire kũrĩo, no nĩharĩ mĩgate ĩrĩa mĩamũre; kũngĩkorũo aanake acio nĩmehatĩte andũ-a-nja!Daudi agĩgĩcokeria mũthĩnjĩri-Ngai ũcio, akĩmwĩra atĩrĩ, Ti-itherũ nĩtũhatanĩtwo na andũ-a-nja matukũ maya matatũ; hĩndĩ ĩrĩa ndoimagarire-rĩ, indo iria ii na aanake akwa ciarĩ nyamũre, o na harĩa rũarĩ rũgendo o ro ũguo ta rũa ndũire; githĩ ũmũthĩ indo icio itingĩgĩkorũo irĩ nyamũre makĩria?Mũthĩnjĩri-Ngai agĩkĩmũhe mĩgate ĩo mĩamũre; nĩ ũndũ gũtiarĩ mĩgate ĩngĩ tiga o ĩrĩa yaigagwo mbere ya Jehova, ĩrĩa yeheragio mũthenya ũrĩa hekũigwo mĩgate ĩngĩ mĩhiũ.Na rĩrĩ, mũthenya ũcio-rĩ, hau hagĩgĩkorũo he mũndũ ũmwe wa ndungata cia Saulu waikarĩtio ho mbere ya Jehova akagirio athiĩ, na etagwo Doegu, Mũedomu, warĩ mũnene wa arĩithi a Saulu.Nake Daudi agĩkĩũria Ahimeleku atĩrĩ, Kaĩ haha hatakĩrĩ itimũ wĩ narĩo, kana rũhiũ rũa njora? Nĩ ũndũ-rĩ, ndiokire na rũhiũ rũakwa rũa njora, kana indo ciakwa cia mbaara, nĩ gũkorũo ũndũ ũcio wa mũthamaki wendaga gwĩkwo na ihenya.Mũthĩnjĩri-Ngai akiuga atĩrĩ, Rũhiũ rũa njora rũa Goliathu, Mũfilisiti ũrĩa woragĩire kĩanda kĩa Ela, rũĩ haha, rũthaĩtwo na tama, na rũigĩtwo na mbarĩ ĩrĩa ĩngĩ ya ebodi; ũngĩkĩenda kuoya rũu-rĩ, kĩruoe; nĩ ũndũ haha hatirĩ rũngĩ tiga o ruo. Daudi agĩkiuga atĩrĩ, Hatirĩ rũngĩ rũega ta rũu, kĩrũ’nengere.Daudi agĩgĩũkĩra, akĩĩũrĩra mũthenya ũcio nĩ ũndũ wa gwĩtigĩra Saulu, agĩthiĩ kwĩ Akishi, mũthamaki wa Gathu.Nake Akishi akĩĩrũo nĩ ndungata ciake atĩrĩ, Githĩ ũyũ tiwe Daudi, mũthamaki wa bũrũri wao? Nao andũ a kwao-rĩ, githĩ matiainanĩire nyĩmbo-inĩ ciao ũũ:Saulu nĩoragĩte andũ ngiri nyingĩ,Nake Daudi akoraga andũ ngiri makũmi maingĩ?Nake Daudi agĩkĩiga ũhoro ũcio ngoro-inĩ yake, agĩĩtigĩra Akishi, mũthamaki wa Gathu, mũno.Agĩkĩĩgarũra mũthiĩre wake arĩ o harĩ andũ acio, agĩĩtua ta mũgũrũki e thĩinĩ wao, akĩhara mĩrango ya kĩhingo, ningĩ agĩita rũta rũkĩnyũrũrũkĩra nderu ciake.Akishi agĩkĩĩra ndungata ciake atĩrĩ, Hĩ! Kaĩ mũtekuona mũndũ ũyũ nĩ mũgũrũku; mũmũrehete harĩ niĩ nĩkĩ?Anga nĩ kwaga njagĩte agũrũki, atĩ nĩkĩo mũndeheire mũndũ ũyũ oke eke maũndũ ma ũgũrũki e mbere yakwa? Ĩ mũndũ ũyũ aagĩtonya nyũmba yakwa hihi?Tondũ ũcio Daudi agĩkiuma kũu, akĩĩhonokeria ngurunga-inĩ ya Adulamu; na rĩrĩa ariũ a ithe, na andũ othe a nyũmba ya ithe, maaiguire ũhoro ũcio, magĩikũrũka kũu kũrĩ we.Na mũndũ o wothe ũrĩa warĩ na mĩnyamaro, na ũrĩa wothe warĩ na thirĩ, na ũrĩa wothe waiguaga ũũru na ngoro, makĩũngana harĩ we; agĩgĩtuĩka mũnene wao amaathage; nao andũ arĩa aarĩ nao kũu maarĩ ta magana mana.Ningĩ Daudi agĩkiumagara agĩthiĩ Mizipa ya Moabi, akĩĩra mũthamaki wa Moabi atĩrĩ, Ta reka baba na maitũ moime kũrĩa matũire rĩu, moke matũũranie nawe, o nginya rĩrĩa ngamenya ũrĩa Ngai ekũnjĩka.Agĩkĩmatwara harĩ mũthamaki wa Moabi; magĩikarania nake ihinda rĩrĩa rĩothe Daudi aarĩ kĩhingo-inĩ kĩu.Nake mũnabii, ti Gadi, agĩkĩĩra Daudi atĩrĩ, Tiga gũikara kĩhingo-inĩ gĩkĩ; ehera gũkũ wĩthiĩre bũrũri wa Juda. Daudi agĩkiuma kũu, agĩthiĩ mũtitũ-inĩ wa Merethu.Nake Saulu akĩigua atĩ Daudi na andũ arĩa maarĩ nake nĩmonetwo. Na rĩrĩ, Saulu aarĩ Gibea, na aaikarĩte thĩ gĩtina-inĩ kĩa mũbinde, o kũu Rama, anyitĩte itimũ rĩake na guoko; nacio ndungata ciake ciothe ikamũrũgama na ndwere ciothe.Nake Saulu agĩkĩĩra ndungata ciake icio ciamũrũgamĩte na ndwere ciothe atĩrĩ, Ta thikĩrĩriai rĩu, inyuĩ Abenjamini aya; anga mũrũ wa Jesii aamũhe o mũndũ wanyu mĩgũnda ya irio, na ya mĩthabibu; ningĩ githĩ inyuothe aakĩmũtua anene a gwathaga mbũtũ cia athigari ngiri, o na cia athigari igana,atĩ nĩkĩo inyuothe mũgĩĩte ndundu ya kũnjũkĩrĩra, na hakaaga mũndũ o na ũmwe ũngĩnyumbũrĩra rĩrĩa mũrũ wakwa mekũrĩa karĩko na mũrũ wa Jesii; ningĩ hakaaga mũndũ o na ũmwe wanyu ũngĩnjakaĩra, kana anyumbũrĩre ũhoro wa atĩ mũrũ wakwa nĩaikĩrĩirie ndungata yakwa ĩnjũkĩrĩre, na atĩ ĩikarage ĩnjoheirie, o ta ũrĩa gũtariĩ ũmũthĩ?Hĩndĩ ĩo Doegu, ũcio Mũedomu warũgamĩte hamwe na ndungata cia Saulu, agĩgĩcokia atĩrĩ, Niĩ nĩndonire mũrũ wa Jesii okĩte Nobu kũrĩ Ahimeleku, mũrũ wa Ahitubu;nake akĩmũtuĩrĩria ũhoro he Jehova, na akĩmũhe irio, ningĩ akĩmũnengera rũhiũ rũa njora rũa Goliathu, ũrĩa Mũfilisiti.Nake mũthamaki agĩkĩrekania Ahimeleku, mũthĩnjĩri-Ngai, mũrũ wa Ahitubu, agetwo, na andũ othe a nyũmba ya ithe, arĩa maarĩ athĩnjĩri-Ngai kũu Nobu; nao othe magĩthiĩ kwĩ mũthamaki.Saulu agĩkiuga atĩrĩ, Ta thikĩrĩria wee, mũrũ wa Ahitubu. Nake Ahimeleku agĩcokia atĩrĩ, Niĩ ũyũ haha, mwathi wakwa.Saulu agĩkĩmũũria atĩrĩ, Nĩ kĩ gĩtũmĩte mũgĩe ndundu ya kũnjũkĩrĩra na mũrũ wa Jesii, kuona atĩ nĩwamũheire irio, na ũkĩmũhe rũhiũ rũa njora, na ũkĩmũtuĩrĩria ũhoro he Ngai, nĩguo anjũkĩrĩre aikare anjoheirie, o ta ũrĩa gũtariĩ ũmũthĩ?Nake Ahimeleku agĩcokeria mũthamaki, akĩmũũria atĩrĩ, Rĩu mũthamaki witũ-rĩ, thĩinĩ wa ndungata ciaku ciothe nĩ ĩrĩkũ ĩĩhokekete ta Daudi, mũthoniguo, ũrĩa ũtuĩtwo wa cira-inĩ waku, na agatĩĩka thĩinĩ wa nyũmba yaku?Kaĩ ũmũthĩ arĩ guo ndakĩambĩrĩria kũmũtuĩrĩria ũhoro he Ngai? Kũroaga gũtuĩka ũguo! Mũthamaki witũ, tiga kũnjokereria ũndũ o na ũrĩkũ niĩ ndungata yaku, kana andũ othe a nyũmba ya baba, nĩ ũndũ niĩ, ndungata yaku, ndiũĩ ũndũ o na ũmwe wa maũndũ macio mothe, mũnyinyi kana mũnene.Mũthamaki agĩkiuga atĩrĩ, Wee Ahimeleku ti-itherũ nĩũgũkua, we mwene, o na andũ othe a nyũmba ya thoguo.Ningĩ mũthamaki akĩĩra amũrangĩri acio maamũrũgamĩte na ndwere ciothe atĩrĩ, Ta hũgũkai, mũũrage athĩnjĩri-Ngai aya a Jehova, nĩ ũndũ o nao marĩ o rũmwe na Daudi; ningĩ nĩ ũndũ nĩmaamenyete atĩ nĩ kũũra oraga, na makĩaga kũnyumbũrĩra ũhoro ũcio. No rĩrĩ, ndungata cia mũthamaki nĩciaregire gũtambũrũkia moko ma cio iguthũkĩre athĩnjĩri-Ngai a Jehova.Mũthamaki agĩkĩĩra Doegu atĩrĩ, Hũgũka arĩ wee, ũũrage athĩnjĩri-Ngai aya. Nake Doegu, ũcio Mũedomu, agĩkĩhũgũka, akĩmaguthũkĩra, akĩũraga athĩnjĩri-Ngai acio; na mũthenya o ro ũcio akĩũraga andũ mĩrongo ĩnana na atano arĩa mehumbĩte ebodi ya gatani.Narĩo Nobu, itũũra rĩa athĩnjĩri-Ngai, akĩrĩhũra na hiũ cia njora, akĩũraga arũme, na andũ-a-nja, na ciana, na ngenge ikuonga, na ng’ombe, na ndigiri, na mbũri, acihũrĩte na hiũ cia njora.Na mũndũ ũmwe wa ariũ a Ahimeleku, mũrũ wa Ahitubu, wetagwo Abiatharu, akĩhonoka, akĩũra, akĩrũmĩrĩra Daudi.Nake Abiatharu ũcio agĩkĩĩra Daudi atĩ Saulu nĩoragĩte athĩnjĩri-Ngai a Jehova.Daudi agĩkĩĩra Abiatharu atĩrĩ, Mũthenya o ro ũcio rĩrĩa ndonire Doegu Mũedomu e ho-rĩ, nĩndamenyire atĩ ndarĩ hingo atekwĩra Saulu. Hĩ! Ti-itherũ nĩ niĩ ndakĩrehereire andũ othe a nyũmba ya thoguo gĩkuũ!Wee gĩikare hamwe na niĩ, na ndũgetigĩre; nĩ gũkorũo mũndũ ũrĩa ũgũcaria kũnduta muoyo nowe ũracaria gũkũruta muoyo o nawe; nĩ ũndũ wĩ na niĩ nĩũgũtũũra wĩ mũmenyerere wega.Hĩndĩ ĩo andũ magĩkĩhe Daudi ũhoro, makiuga ũũ: Atĩrĩrĩ, Afilisiti nimarahũrana na itũũra rĩa Keila, na nĩmatunyanĩte ngano ĩrĩa ĩrĩ ihuhĩro-inĩ cia kuo.Tondũ ũcio Daudi agĩgĩtuĩria ũhoro he Jehova, akĩũria atĩrĩ, ’Thiĩ ngahũre Afilisiti acio kana aca? Nake Jehova agĩkĩĩra Daudi atĩrĩ, Thiĩ ũhũre Afilisiti acio, ũhonokie Keila.Nao andũ a Daudi makĩmwĩra ũũ: Atĩrĩrĩ, rĩu tondũ no tũgwĩtigĩra o na tũkĩrĩ o gũkũ Juda-rĩ, githĩ tũtigagĩĩtigĩra makĩria twathiĩ kũhũranĩra Keila na itungati cia ita cia Afilisiti?Daudi agĩgĩtuĩria ũhoro he Jehova ihinda rĩa kerĩ. Nake Jehova akĩmũcokeria, akĩmwĩra atĩrĩ, Ũkĩra, ũikũrũke ũthiĩ Keila; nĩ ũndũ nĩngũrekereria Afilisiti ndĩmaneane moko-inĩ maku.Nake Daudi na andũ ake magĩgĩthiĩ Keila, makĩhũrana na Afilisiti, makĩmataha ũhiũ wao mũingĩ, na makĩmoraga rĩũragana inene mũno. Ũguo nĩguo Daudi aahonokirie andũ acio maatũũraga Keila.Na gũgĩkinya atĩrĩ, atĩ hĩndĩ ĩrĩa Abiatharu, mũrũ wa Ahimeleku, orĩire kwĩ Daudi kũu Keila, aaikũrũkire kuo anyitĩte ebodi na guoko.Ningĩ Saulu agĩkĩheo ũhoro, atĩ Daudi nĩathiĩte Keila. Saulu agĩkiuga atĩrĩ, Ngai nĩamũrekereirie akamũneana moko-inĩ makwa; nĩ gũkorũo rĩu nĩ ta ahingĩirũo nĩ ũndũ wa gũtonya itũũra rĩĩ na ihingo, o na igera cia gũcihinga.Nake Saulu agĩgĩĩta andũ othe mathiĩ ita, nĩguo maikũrũke makinye Keila, makarigicĩrie Daudi na andũ ake kuo.Nake Daudi akĩmenya atĩ Saulu nĩaacirĩire kũmwĩka ũũru; agĩkĩĩra Abiatharu ũcio mũthĩnjĩri-Ngai atĩrĩ, Rehe ebodi ĩo haha.Hĩndĩ ĩo Daudi agĩkĩhoya, akiuga atĩrĩ, Wee Jehova Ngai wa Isiraeli, ti-itherũ, niĩ ndungata yaku, nĩnjiguĩte atĩ Saulu nĩacarĩtie njĩra ya gũkinya gũkũ Keila, anine itũũra rĩrĩ nĩ ũndũ wakwa.Rĩu-rĩ, andũ a Keila nĩmekũndekereria ma’neane moko-inĩ make? Ningĩ-rĩ, Saulu nĩegũikũrũka, oke gũkũ, o ta ũrĩa niĩ ndungata yaku njiguĩte? Atĩrĩrĩ, Jehova, Ngai wa Isiraeli, ndagũthaitha ũnjĩre, niĩ ndungata yaku. Nake Jehova akĩmwĩra atĩrĩ, Nĩegũikũrũka.Ningĩ Daudi agĩkĩũria atĩrĩ, Andũ a Keila nĩmekũndekereria, twĩ na andũ akwa, ma’neane moko-inĩ wa Saulu? Jehova agĩkiuga atĩrĩ, Nĩmegũkũneana.Hĩndĩ ĩo Daudi na andũ acio ake magana matandatũ magĩgĩũkĩra makĩehera kũu Keila, magĩthiĩ kũndũ kũrĩa guothe maahotaga. Naguo ũndũ ũcio ũgĩkĩĩrũo Saulu, atĩ Daudi nĩehonoketie akoima Keila agĩkĩũraga rũgendo rũake.Nake Daudi agĩgĩtũũra werũ wa Zifu, bũrũri wĩ irĩma, agĩikara werũ-inĩ kũndũ kwĩ ihingo cia hinya. Nake Saulu akamũcaragia mĩthenya yothe; no rĩrĩ, Ngai ndaigana kũmũneana moko-inĩ make.Daudi agĩkĩona atĩ Saulu oimagarĩte agacarie kũmũruta muoyo. Nake Daudi agĩkorũo arĩ o kũu mũtitũ-inĩ wa werũ wa Zifu.Na rĩrĩ, Jonathani wa Saulu agĩgĩũkĩra, agĩthiĩ kwĩ Daudi kũu mũtitũ-inĩ, akĩmũũmĩrĩria agĩage na hinya nĩ ũrĩa ehokete Ngai.Agĩkĩmwĩra atĩrĩ, Tiga gwĩtigĩra, nĩ ũndũ guoko kwa baba, Saulu, gũtigakuona, na nĩũgatuĩka mũthamaki wa gũthamakĩra Isiraeli, na niĩ nduĩke wa thutha waku; naguo ũndũ ũcio o na baba Saulu nĩaũũĩ.Nao magĩkĩrĩkanĩra kĩrĩkanĩro mbere ya Jehova; nake Daudi agĩtũũra o kũu mũtitũ-inĩ, nake Jonathani akĩĩinũkĩra gwake mũciĩ.Hĩndĩ ĩo Azifu makĩambata Gibea gwĩ Saulu, makĩmwĩra atĩrĩ, Githĩ Daudi ndehithĩte ng’ongo ciitũ ihingo-inĩ cia hinya mũtitũ-inĩ, kĩrĩma-inĩ kĩa Hakila, kĩrĩa kĩrĩ mwena wa gũthini wa werũ?Tondũ ũcio, mũthamaki, ikũrũka o ta ũrĩa maũndũ mothe matariĩ marĩa ũkwĩrirĩria na ngoro yaku, na ithuĩ tũgatuĩke a kũmũneana moko-inĩ ma mũthamaki.Saulu agĩkiuga atĩrĩ, Jehova aromũrathima; nĩ ũndũ nĩmũnjiguĩrĩire tha.Ta gĩthiĩi mũtĩtĩrithie ũhoro ũcio wega, mũmenye na muone harĩa aikarĩte, na ũrĩa ũmuonete ho; nĩ ũndũ nĩnjĩrĩtwo atĩ nĩekaga maũndũ make na wara mũno.Tondũ ũcio, tuĩriai ũhoro ũcio, mũmenye wega kũndũ guothe kũrĩa ehithaga, mũcoke mũũke harĩ niĩ, na mũtigatĩre, tũcoke tũthiĩ na inyuĩ; na gũgakinya atĩrĩ, atĩ angĩkorũo e bũrũri ũyũ, ndĩmũcarie thĩinĩ wa ngiri ciothe cia andũ a Juda o nginya ndĩmuone.Nao magĩgĩũkĩra magĩthiĩ, magĩkinya Zifu, Saulu ataanakinya kuo; no rĩrĩ, Daudi na andũ ake magĩkorũo me werũ wa Maoni, o kũu Araba, mwena wa gũthini wa werũ ũcio.Nake Saulu na andũ ake magĩthiĩ kũmũcaria. Nao andũ makĩhe Daudi ũhoro ũcio, na tondũ ũcio agĩikũrũka agĩkinya handũ haarĩ rũaro rũa ihiga, agĩikara werũ-inĩ ũcio wa Maoni. Na rĩrĩ, Saulu aaigua ũguo, akĩrũmĩrĩra Daudi na ihenya o kũu werũ-inĩ ũcio wa Maoni.Saulu akĩgera mwena ũyũ wa kĩrĩma, nake Daudi na andũ ake makĩgera mwena ũrĩa ũngĩ wa kĩrĩma o ro kĩu; nake Daudi akĩhiũha nĩguo eyeherere kũu nĩ ũndũ wa gwĩtigĩra Saulu; no Saulu na andũ ake makĩrigicĩria Daudi na andũ ake na mĩena yothe mamanyite.No hagĩgĩũka mũndũ wareketio gwĩ Saulu amwĩre atĩrĩ, Wĩhĩke mũno ũũke, nĩ ũndũ Afilisiti nĩmatharĩkĩte bũrũri.Saulu agĩkĩhũndũka, agĩtiga gũteng’eria Daudi, agĩthiĩ kũhũrana na Afilisiti; na tondũ ũcio magĩgĩĩta handũ hau Sela-hamalekothu.Nake Daudi agĩkĩambata akiuma kũu, agĩthiĩ gũtũũra kũndũ kwĩ ihingo cia hinya Eni-gedi.Na gũgĩkinya atĩrĩ, atĩ hĩndĩ ĩrĩa Saulu aahũndũkire oimĩte kũrũmĩrĩra Afilisiti-rĩ, agĩkĩheo ũhoro akĩĩrũo ũũ: Atĩrĩrĩ, Daudi arĩ werũ wa Eni-gedi.Nake agĩkĩoya andũ ngiri ithatũ mathurĩtwo thĩinĩ wa andũ othe a Isiraeli, agĩthiĩ nao gũcaria Daudi, na andũ ake, ndwaro-inĩ cia mahiga marĩa matũũragwo nĩ mbũri cia werũ.Agĩgĩkinya handũ haarĩ ciugũ cia mbũri njĩra-inĩ, naho haarĩ ngurunga; Saulu agĩgĩtonya thĩinĩ eteithie. Nake Daudi na andũ ake magĩkorũo maaikarĩte na kũu thĩinĩ mũno ngurunga-inĩ ĩo.Andũ a Daudi magĩkĩmwĩra ũũ: Atĩrĩrĩ, ũmũthĩ nĩguo mũthenya ũrĩa Jehova aakwĩrire ũũ: Nĩngũrekereria thũ yaku ndĩmĩneane moko-inĩ maku, ũmĩĩke o ta ũrĩa ũkuona kwagĩrĩire. Nake Daudi agĩkĩarahũka, agĩtinia gĩcoora kĩa nguo ĩrĩa ndaya ya Saulu na hitho.Na gũgĩkinya atĩrĩ, atĩ thutha-inĩ Daudi agĩthecwo nĩ ngoro nĩ ũndũ wa gũtinia gĩcoora kĩa nguo ya Saulu.Agĩkĩĩra andũ ake atĩrĩ, Jehova aro’thũũra ingĩĩka mwathi wakwa, ũcio mũitĩrĩrie maguta wa Jehova, ũndũ ta ũcio wa kũmũtambũrũkĩria guoko gwakwa ndĩmũũkĩrĩre, kuona atĩ nĩwe mũndũ wa Jehova mũitĩrĩrie maguta.Tondũ ũcio Daudi agĩgĩkaania andũ ake na kũmera ciugo icio, na ndaigana kũreka mokĩrĩre Saulu. Saulu agĩgĩũkĩra akiuma ngurunga-inĩ ĩo, agĩĩthiĩra.Thutha ũcio Daudi o nake agĩũkĩra akiuma ngurunga-inĩ ĩo, akĩanĩrĩra Saulu na thutha wake, akiuga atĩrĩ, Mwathi wakwa, mũthamaki. Na rĩrĩa Saulu ehũgũrire na thutha wake-rĩ, Daudi akĩinamĩrĩra agĩturumithia ũthiũ thĩ, amwĩnyihĩrie.Daudi agĩkĩĩra Saulu atĩrĩ, Ũiguaga ndeto cia andũ nĩkĩ rĩrĩa mekuuga ũũ: Atĩrĩrĩ, Daudi nĩacaragia gũkũgera ngero?Atĩrĩrĩ, mũthenya wa ũmũthĩ-rĩ, nĩwakĩĩonera na maitho maku ũrĩa Jehova egũkũrekereirie agakũneana moko-inĩ makwa kũu ngurunga-inĩ; na andũ amwe makanjĩra ngũũrage; no rĩrĩ, ndakuona nĩngũcaĩire, ndoiga atĩrĩ, Ndingĩtambũrũkĩria mwathi wakwa guoko gwakwa ndĩmũũkĩrĩre, nĩ ũndũ nĩwe mũndũ wa Jehova ũitĩrĩirio maguta.Ningĩ-rĩ, baba, ta kĩrore, ndũkuona gĩcoora kĩa nguo yaku nĩkĩo gĩkĩ gĩĩ guoko gwakwa? Na tondũ nĩndinirie gĩcoora kĩa nguo yaku na ndikũũrage-rĩ, ndũkĩmenye na wone atĩ hatirĩ ũũru, kana ihĩtia, ndĩ narĩo; ndirĩ kwĩhia ngwĩhĩtie, o na harĩa ũracaria kũnduta muoyo.Jehova arotũtuithania cira niĩ nawe! Ningĩ Jehova arondĩhĩria harĩ wee; no rĩrĩ, guoko gwakwa kĩũmbe gũtikanagũũkĩrĩre.O ta ũrĩa thimo ya andũ a tene yugaga atĩrĩ, Waganu uumaga o harĩ arĩa aaganu; no rĩrĩ, guoko gwakwa gũtĩgagũũkĩrĩra.Rĩu-rĩ, mũthamaki wa Isiraeli oimagarĩte arũmĩrĩre ũ? Nũ ũrũmĩrĩire ũmũteng’eretie na ihenya? No ngui nguũ, kana gathuya.Tondũ ũcio Jehova nĩatuĩke mũciri atũtuithanie niĩ nawe, one ũhoro ũcio andũĩrĩre, a’honokie guoko-inĩ gwaku.Na rĩrĩ, Daudi aarĩkia kwarĩria Saulu ndeto icio-rĩ, Saulu agĩkĩũria atĩrĩ, Ĩ mũgambo ũcio nĩ waku, mũrũ wakwa, Daudi? Saulu agĩkĩanĩrĩra na mũgambo mũnene akĩrĩra.Agĩkĩĩra Daudi atĩrĩ, Wee wĩ mũthingu kũngĩra, nĩ ũndũ nĩũnjĩkĩte maũndũ mega, no niĩ ngwĩkĩte maũndũ moru.Ningĩ ũmũthĩ nĩwonanĩtie ũrĩa wananjĩka maũndũ mega; nĩ gũkorũo rĩrĩa Jehova andekereirie aa’neana moko-inĩ maku, ndũnanjũraga.Nĩ ũndũ-rĩ, nĩ mũndũ ũrĩkũ hihi ũngĩkĩona thũ yake na amĩrekererie ĩĩthiĩre o ro ũguo na wega? Tondũ ũcio Jehova arogwĩka maũndũ mega nĩ ũndũ wa ũguo ũnjĩkĩte ũmũthĩ.Atĩrĩrĩ, rĩu nĩnjũĩ na ma o ma atĩ nĩũgatuĩka mũthamaki; na atĩ ũthamaki wa Isiraeli nĩũkehanda wĩ moko-inĩ maku.Tondũ ũcio wĩhĩte rĩu, mbere ya Jehova, uuge ndũkanina mbeũ yakwa ĩrĩa ĩgoka thutha wakwa o kũmĩnina biũ, na atĩ ndũkanina rĩĩtwa rĩakwa rĩthire thĩinĩ wa nyũmba ya baba.Nake Daudi agĩkĩĩra Saulu o ro ũguo na mwĩhĩtwa. Nake Saulu agĩkĩĩinũkĩra; no rĩrĩ, Daudi na andũ ake makĩambata magĩcoka kĩhingo-inĩ kĩao kĩa hinya.Na rĩrĩ, Samueli agĩgĩkua, nao Isiraeli othe makĩũngana, makĩmũrĩrĩra, makĩmũthika nyũmba-inĩ yake kũu Rama. Nake Daudi agĩgĩũkĩra, agĩikũrũka agĩthiĩ werũ wa Parani.Na rĩrĩ, kũu Maoni kwarĩ mũndũ watũire aramatagĩra indo ciake Karimeli; nake mũndũ ũcio aarĩ mũnene mũno, na aarĩ na ng’ondu ngiri ithatũ, o na mbũri ngiri ĩmwe; na nĩ kũmura aamuragĩra ng’ondu ciake guoya kũu Karimeli.Nake mũndũ ũcio aagĩĩtagwo Nabali, na mũka agetwo Abigaili; ningĩ mũndũ-wa-nja ũcio nĩohĩgĩrĩire maũndũ, na aarĩ gĩthiithi kĩega, no mũthuriwe aarĩ mwĩĩ, na akagĩa ciĩko njũru; na aarĩ wa nyũmba ya Kalebu.Nake Daudi akĩiguĩra o kũu werũ-inĩ atĩ Nabali nĩaramura ng’ondu ciake guoya.Daudi agĩkĩrekia aanake ikũmi akĩmera atĩrĩ, Ambatai mũkinye Karimeli, mũthiĩ he Nabali, mũmũgeithie mwĩĩtanĩtie na niĩ.Na rĩrĩ, ũcio ũtũũraga e mũtongu mwĩrei ũũ: Atĩrĩrĩ, ũrogĩa na ũhoreri wee mwene, o nayo nyũmba yaku ĩrogĩa na ũhoreri, o na kĩrĩa gĩothe wĩ nakĩo kĩrogĩa na ũhoreri.Nĩ rĩrĩ, nĩ kũigua njiguĩte atĩ nĩ hĩndĩ ng’ondu ciaku iramurũo guoya, na tũrarĩ na arĩithi aku, na tũtiamekire ũũru, kana makĩaga kĩndũ o na kĩ ihinda rĩrĩa rĩothe maarĩ Karimeli.Ta ũria aanake aku, na nĩmegũkwĩra. Tondũ ũcio reka aanake aya metĩkĩrĩke nĩwe, nĩ ũndũ nĩtũkinyĩte gwaku mũthenya mwega wĩ gĩkeno; ta he ndungata ici ciaku, o na mũrũguo Daudi, o kĩrĩa ũrĩkorũo nakĩo.Na rĩrĩ, aanake a Daudi maakinya he Nabali-rĩ, makĩaria nake, makĩmũhe ũhoro ũcio wothe meĩtanĩtie na Daudi, magĩcoka magĩĩkirĩra.Nabali agĩgĩcokeria ndungata icio cia Daudi, akiuga atĩrĩ, Daudi nũ? Ĩ mũrũ wa Jesii nake nũ? Nĩkũrĩ ndungata nyingĩ matukũ maya itiganaga na aathi a cio, mũndũ o mũndũ, ikora.Hĩ! Nĩ ndĩkĩoe irio ciakwa, na maĩ, na nyama iria ’thĩnjĩire amuri ng’ondu ciakwa guoya, ’hirĩre andũ itoĩ na kũrĩa mararĩ?Tondũ ũcio aanake acio a Daudi magĩkĩgarũrũka, makĩgwata njĩra, makĩhũndũka makĩmũhe ũhoro ũcio wothe o ta ũrĩa watariĩ.Nake Daudi agĩkĩĩra andũ acio ake atĩrĩ, Wĩyohei mũndũ o mũndũ rũhiũ rũake rũa njora. Nao magĩkĩĩoha o mũndũ rũhiũ rũake; Daudi o nake akĩĩoha rũhiũ rũake; hagĩkĩambata ta andũ magana mana marũmĩrĩire Daudi, nao andũ magana merĩ magĩtigwo maikarĩtie indo.No rĩrĩ, mũndũ ũmwe wa aanake a kwao akĩhe Abigaili, mũka wa Nabali, ũhoro, akiuga ũũ: Atĩrĩrĩ, Daudi nĩarareketie andũ makoima werũ-inĩ moke mageithĩe mwathi witũ; nake aramaruma.No rĩrĩ, andũ acio nĩmaatwagĩrĩire mũno, na tũtiigana gwĩkwo ũũru nĩo, kana tũkĩaga kĩndũ o na kĩ ihinda rĩrĩa rĩothe twathiire thiritũ nao kũu werũ-inĩ;acio nĩo maatuĩkĩte ta rũgiri harĩ ithuĩ ũtukũ na mũthenya, ihinda rĩrĩa rĩothe twarĩ nao tũkĩrĩithia mbũri.Rĩu-rĩ, ta kĩmenye na wĩcirie ũrĩa ũgwĩka; nĩ ũndũ he ũũru ũcirĩirũo wa gũũkĩrĩra mwathi witũ, na nyũmba yake yothe; nĩ ũndũ nĩ mwaganu mũno, na gũtirĩ mũndũ ũngĩmwarĩria aigue.Abigaili agĩkĩhĩkĩrĩria ũhoro ũcio, akĩoya mĩgate magana merĩ, na mondo igĩrĩ cia ndibei, na ndũrũme ithano ndabarĩre cia kũrĩo, na ibaba nene ithano cia ngano hĩhie, na imanjika igana rĩmwe cia thabibu nyũmũ, o na ikũmba magana merĩ cia ngũyũ, agĩciigĩrĩra igũrũ rĩa ndigiri.Agĩkĩĩra aanake ake atĩrĩ, Thiagai, na nĩngũmũrũmĩrĩra. No ndaigana kwĩra Nabali, mũthuriwe, ũhoro ũcio.Na gũgĩkinya atĩrĩ, atĩ rĩrĩa aathiaga ahaicĩte ndigiri yake, akagera handũ hathiĩkĩrĩrie nĩ kĩrĩma-rĩ, Daudi na andũ ake magĩikũrũka mang’ethanĩire nake; agĩgĩcemania nao.Na rĩrĩ, Daudi nĩoigĩte atĩrĩ, Ti-itherũ ũguo ndaikarĩtie indo ciothe cia mũndũ ũcio o kũu werũ-inĩ, na hatirĩ kĩndũ o na kĩmwe kĩa indo ciake ciothe kĩorire-rĩ, ũndũ ũcio warĩ wa tũhũ; na rĩu wega ũrĩa wothe ndĩmwĩkĩte andĩhĩte na ũũru.Ngai arothũũra thũ cia Daudi, o na aciĩke ũũru makĩria, ingĩgatigia o na kaana kamwe ga kahĩĩ thĩinĩ wa andũ ake othe arũme rũciũ gwakĩa.Na rĩrĩ, Abigaili ona Daudi, akĩhiũha kuuma igũrũ rĩa ndigiri yake, akĩĩgũithia, agĩturumithia ũthiũ thĩ mbere ya Daudi, akĩinamĩrĩra o thĩ.Agĩkĩĩgũithia magũrũ-inĩ make akiuga atĩrĩ, Nĩ niĩ, mwathi wakwa, nĩ niĩ ngũcokererũo nĩ ũũru ũcio; ta reka niĩ, ndungata yaku ya mũndũ-wa-nja, ngũhe ũhoro ũwĩiguĩre na matũ, ũkĩigue ũhoro wakwa, niĩ ndungata yaku ya mũndũ-wa-nja.Mwathi wakwa, ta tiga kũrũmbũiya ndeto cia mũndũ ũcio, ti Nabali nĩ ũndũ o ta ũrĩa gĩtũmi kĩa rĩĩtwa rĩu rĩake gĩtariĩ-rĩ, ũguo noguo atariĩ. Etagwo Nabali, na arĩ o na ũkĩgu; no rĩrĩ, niĩ ndungata yaku ya mũndũ-wa-nja ndionire aanake acio aku, wee mwathi wakwa, o acio wareketie.Na rĩrĩ, tondũ ũcio, mwathi wakwa, o ta ũrĩa Jehova atũũraga muoyo, o na ta ũrĩa wee mwene ũtũũraga muoyo-rĩ, kuona atĩ Jehova nĩakũgirĩtie ũite thakame, o na kwĩrĩhĩria na guoko gwaku wee mwene-rĩ, thũ ciaku, o na andũ arĩa magũcaragĩria ũũru wee, mwathi wakwa, marotuĩka o ta Nabali.Na rĩu mwathi wakwa, kĩheo gĩkĩ niĩ, ndungata yaku, ngũreheire nĩkĩnengerũo aanake aku aya makuumĩte thutha, wee mwathi wakwa.Ta njohera ihĩtia rĩakwa, niĩ ndungata yaku ya mũndũ-wa-nja; nĩ ũndũ ti-itherũ Jehova nĩagatũma ũgĩe na nyũmba ĩrĩ hinya, nĩ ũndũ wee, mwathi wakwa, ũhũranaga mbaara ya Jehova; na hatirĩ ũũru ũngĩkoneka harĩ wee matukũ mothe marĩa ũgũtũũra.Na rĩrĩ, o na hangĩgokĩra mũndũ o na ũrĩkũ agũteng’erie, agĩcaria gũkũruta muoyo-rĩ, muoyo ũcio waku, mwathi wakwa, ũgaikara wohanĩtio na arĩa me muoyo nĩ Jehova Ngai waku; nayo mĩoyo ya thũ ciaku-rĩ, akamĩhiũria, amĩikie o ta yumĩte karima-inĩ ga kĩgũtha.Na nĩgũgakinya atĩrĩ, atĩ hĩndĩ ĩrĩa Jehova agakorũo ekĩte maũndũ mothe mega marĩa oigire magũkoniĩ wee mwathi wakwa, na akorũo agũtuĩte mũnene wa gwatha Isiraeli-rĩ,ũndũ ũyũ wa ũrĩa ũtaaitire thakame hatarĩ gĩtũmi, na wa atĩ wee mwathi wakwa ndwerĩhĩirie wee mwene, ndũgakũiguithia ũũru, o na kana ũtuĩke wa gũthĩnia ngoro yaku, wee mwathi wakwa; na rĩrĩ, hĩndĩ ĩrĩa Jehova agakorũo agwĩkĩte maũndũ macio mega, wee mwathi wakwa-rĩ, hĩndĩ ĩo ndagũthaitha ũgakĩndirikana niĩ, ndungata yaku ya mũndũ-wa-nja.Nake Daudi agĩkĩĩra Abigaili atĩrĩ, Jehova Ngai wa Isiraeli arogoocwo, o we ũcio ũkũrekirie nĩguo ũũke ũcemanie na niĩ ũmũthĩ;o naguo ũũgĩ waku ũrorathimwo, ningĩ o nawe, wee mwene, ũrorathimwo, o wee wagiria njite thakame ũmũthĩ, na wagiria ndĩĩrĩhĩrie na guoko gwakwa.Nĩ ũndũ ti-itherũ, o ta ũrĩa Jehova Ngai wa Isiraeli atũũraga muoyo, o we ũcio ũngirĩtie ngũgere ngero-rĩ, tiga ũhiũhire gũũka gũcemania na niĩ, ti-itherũ rũciũ rũcinĩ gũgĩkĩa, gũtingĩgakorũo kaana o na kamwe ga kahĩĩ gatigĩirio Nabali.Tondũ ũcio Daudi agĩĩkĩoya kĩheo kĩrĩa aamũtwarithĩirie, akĩmwĩra atĩrĩ, Ambata wĩinũkĩre gwaku mũciĩ na thayũ; atĩrĩrĩ, uuge waku nĩndaũigua, nawe wee mwene nĩndagwĩtĩkĩra.Abigaili agĩgĩkinya kwĩ Nabali, na atĩrĩrĩ, nĩ kũrugithia aarugithĩtie gĩathĩ nyũmba-inĩ yake, o ta gĩathĩ kĩa mũthamaki; na ngoro ya Nabali yarĩ ngenu, nĩ ũndũ nĩaarĩĩtwo mũno, na tondũ ũcio ndaamwĩrire ũndũ o na ũmwe, mũnyinyi kana mũnene, nginya o rũcinĩ gwakĩa.Na gũgĩkinya atĩrĩ, atĩ rũcinĩ gwakĩa Nabali aarĩũkwo-rĩ, mũka agĩkĩmũhe ũhoro wa maũndũ macio, nayo ngoro yake ĩgĩikara ta ĩkuĩrĩire o thĩinĩ wake, agĩgĩkira o ta ihiga.Na gũgĩkinya atĩrĩ, atĩ ta matukũ ikũmi maathira, Jehova akĩhũra Nabali, agĩkua.Na rĩrĩ, Daudi aaigua atĩ Nabali nĩ mũkuũ, akiuga atĩrĩ, Jehova arogoocwo, o we ũrĩa ũndũĩrĩire nĩ ũndũ wa irumi iria numĩtwo nĩ Nabali, na aangiria, niĩ ndungata yake, ndonye ũũru-inĩ; ningĩ ciĩko iria njũru cia Nabali, Jehova nĩaatũma ĩmũcokerere we mwene. Daudi agĩkĩrekia andũ makaarie na Abigaili, amũtware atuĩke mũka.Na rĩrĩa ndungata cia Daudi ciakinyire kwĩ Abigaili o kũu Karimeli, ikĩaria nake, ikiuga atĩrĩ, Nĩ Daudi watũrekia kũrĩ wee, agũtware ũtuĩke mũka.Nake agĩgĩũkĩra, akĩinamĩrĩra aturumithĩtie ũthiũ thĩ, akiuga ũũ: Atĩrĩrĩ, niĩ ndungata yaku ya mũndũ-wa-nja-rĩ, ndĩ ndungata ya gũthambagia magũrũ ma ndungata cia mwathi wakwa.Abigaili agĩgĩũkĩra narua, akĩhaica ndigiri yake, agĩthiĩ na airĩtu ake atano arĩa aatwaranaga nao, akiuma andũ acio maareketio nĩ Daudi thutha; agĩgĩtuĩka mũka.Ningĩ Daudi akĩhikia Ahinoamu wa Jezireeli; nao erĩ magĩtuĩka aka ake.Nake Saulu agĩgĩkorũo aheanĩte mwarĩ, Mikali, mũtumia wa Daudi, harĩ Paliti wa Laishi, ũrĩa warĩ wa kũu Galimu.Ningĩ Azifu magĩthiĩ gwĩ Saulu o kũu Gibea, makiuga atĩrĩ, Githĩ Daudi ti kwĩhitha ehithĩte kĩrĩma-inĩ kĩa Hakila, kĩrĩa kĩng’etheire werũ?Saulu agĩgĩũkĩra, agĩikũrũka kũu werũ-inĩ wa Zifu arĩ na Aisiraeli ngiri ithatũ athure, magacarie Daudi kuo.Saulu akĩamba hema ciake kĩrĩma-inĩ kĩa Hakila kĩrĩa kĩng’etheire werũ, akuhĩhĩirie njĩra. Nake Daudi nĩaaikarĩte werũ-inĩ ũcio, agĩkĩona atĩ Saulu nĩamũrũmĩrĩire o kũu werũ-inĩ.Tondũ ũcio Daudi akĩrekia athigani, agĩkĩmenya atĩ ti-itherũ Saulu nĩokĩte kuo.Daudi agĩgĩũkĩra, agĩthiĩ kĩraaro-inĩ harĩa Saulu aambĩte hema ciake, nake Daudi akĩona harĩa Saulu aakomete toro me na Abineri wa Neri, mũnene wa ita yake; Saulu agĩgĩkorũo akomete handũ harigicĩirio na ngari iria maarĩ nacio, nao andũ arĩa angĩ makaamba hema ciao mamũthiũrũrũkĩirie.Daudi agĩgĩcokia akĩũria Ahimeleku ũrĩa Mũhiti, na Abishai wa Zeruia, ũrĩa mũrũ wa nyina na Joabu, atĩrĩ, Nũ ũgũikũrũkania na niĩ, tũkinye he Saulu kĩraaro-inĩ gĩake? Nake Abishai akiuga atĩrĩ, Nĩ niĩ tũgũikũrũkania nawe.Tondũ ũcio Daudi na Abishai magĩgĩkinya harĩ andũ a Saulu ũtukũ; na atĩrĩrĩ, Saulu agĩkorũo akomete handũ hau harigicĩrie na ngari, narĩo itimũ rĩake rĩkahandwo mũtwe-inĩ wake; nake Abineri, na andũ arĩa angĩ, magakoma mamũrigicĩirie na mĩena yothe.Hĩndĩ ĩo Abishai agĩkĩĩra Daudi atĩrĩ, Ngai nĩarekereirie thũ yaku akamĩneana guoko-inĩ gwaku ũmũthĩ; tondũ ũcio, ta reka ndĩmĩthece na itimũ rĩrĩ, ndĩmĩthecithanie na thĩ o itheca rĩmwe, na ndimĩtheca rĩa kerĩ.Nake Daudi agĩkĩĩra Abishai atĩrĩ, Menya ũmũũrage; no ũndũ-rĩ, nũ ũngĩkĩhota gũtambũrũkia guoko okĩrĩre mũitĩrĩrio maguta wa Jehova, na onwo ta atehĩtie?Ningĩ Daudi akiuga atĩrĩ, O ta ũrĩa Jehova atũũraga muoyo-rĩ, Jehova nĩwe ũkũmũhũra, kana mũthenya wake wa gũkua o ro ũguo ũkinye, kana hihi athiĩ ita-inĩ, agakuĩre kuo.Jehova arongiria ndigatambũrũkie guoko gwakwa njũkĩrĩre mũtĩrĩrio maguta wa Jehova! No wee oya itimũ rĩrĩ rĩĩ mũtwe-inĩ wake, na kabũthũ gaka ka maĩ, twĩthiĩre.Daudi agĩkĩoya itimũ mũtwe-inĩ wa Saulu, na kabũthũ ka maĩ. Nao magĩgĩĩthiĩra, na gũtirĩ mũndũ wonire ũndũ ũcio, kana akĩũmenya, kana mũndũ o na ũmwe agĩũkĩra; nĩ gũkorũo othe nĩmaakomete; nĩ ũndũ nĩmaagwatĩtwo nĩ toro mũnene mũno uumĩte he Jehova.Hĩndĩ ĩo Daudi agĩkĩringa mũrĩmo, akĩrũgama handũ haraya mũno, o igũrũ gacũmbĩrĩ ga kĩrĩma; na hagakĩgĩa ithenya inene mũno gatagatĩ-inĩ kaoDaudi agĩkĩanĩrĩra agĩĩta andũ a Saulu, na Abineri wa Neri, akiuga atĩrĩ, Anga ndũrĩ ũndũ ũngĩcokia, wee Abineri? Abineri agĩgĩcokia akiuga atĩrĩ, Wee nĩwe ũ ũkwanĩrĩra mũthamaki ũgĩĩtana?Daudi agĩkĩĩra Abineri atĩrĩ, Githĩ wee tiwe njamba mũno? Ningĩ thĩinĩ wa Isiraeli-rĩ, nũ ũngĩ ũgĩtariĩ tawe? Ũkĩagĩte kũmenyerera mwathi waku, mũthamaki witũ, nĩ ũndũ kĩ? Nĩ ũndũ-rĩ, he mũndũ ũmwe wa andũ ake ũgũtonyete he mũthamaki witũ, o ũcio mwathi waku, nĩguo amũũrage.Ũndũ ũcio wĩkĩte ti mwega. O ta ũrĩa Jehova atũũraga muoyo-rĩ, nĩmwagĩrĩirũo nĩ kũũragwo, nĩ ũndũ mũtimenyereire mwathi wanyu wega, ũcio mũitĩrĩrio maguta wa Jehova. Rĩu-rĩ, ta kĩrore itimũ rĩa mũthamaki nĩrĩo rĩrĩ, na kabũthũ gake ka maĩ, iria ciuma mũtwe-inĩ wake.Nake Saulu agĩkĩmenya mũgambo wa Daudi, akiuga atĩrĩ, Ĩ ũcio nĩ mũgambo waku, mũrũ wakwa, Daudi? Nake Daudi akiuga atĩrĩ, Ĩĩ, mũthamaki ũyũ, mwathi wakwa, nĩ mũgambo wakwa.Agĩkiuga atĩrĩ, Mwathi wakwa, nĩ kĩ kĩragĩtũma ũnũmĩrĩre na ihenya, niĩ ndungata yaku? Tondũ-rĩ, kaĩ ndĩgĩĩkĩte atĩa? Ningĩ-rĩ, kaĩ guoko gwakwa gũgĩĩkĩte ũũru ũrĩkũ?Tondũ ũcio, mũthamaki ũyũ, mwathi wakwa, ta igua ũhoro wa ndungata yaku. Atĩrĩrĩ, kũngĩkorũo Jehova nĩwe warahũrĩte ngoro yaku nĩguo ũnjũkĩrĩre-rĩ, ta nĩetĩkĩre horohio ya mũtararĩko ũrĩa ũnungaga wega; no rĩrĩ, kũngĩkorũo nĩ andũ a gũkũ thĩ mekĩte ũguo, marogwatwo nĩ kĩrumi marĩ mbere ya Jehova! Nĩ ũndũ matukũ maya manyingatĩte njeherere igai rĩrĩa Jehova agayanĩire, makoiga atĩrĩ, Thiĩ ũgatungatĩre ngai ingĩ.Tondũ ũcio thakame yakwa ĩroaga gũkanaitwo thĩ haraya na harĩa Jehova arĩ; nĩ ũndũ mũthamaki wa Isiraeli oimagarĩte agacarie thuya, o ta rĩrĩa mũndũ ekũguĩma ngware irĩma-inĩ.Saulu agĩkiuga atĩrĩ, Nĩnjĩhĩtie; ta coka, mũrũ wakwa Daudi, nĩ ũndũ ndigacoka gũgwĩka ũũru o na rĩ, nĩ gũkorũo muoyo wakwa nĩwonetwo na maitho maku ũmũthĩ ta wĩ bata mũno; atĩrĩrĩ, nĩnjĩkĩte ũndũ wa ũkĩgu mũno, na ngehia mũno ma.Daudi agĩgĩcokia akiuga ũũ: Itimũ nĩwa rĩrĩ, mũthamaki ũyũ; mũndũ ũmwe wa aanake acio nĩaringe arĩiyĩre.Jehova nĩwe ũrĩĩkaga mũndũ o mũndũ maũndũ o ta ũrĩa ũthingu wake, na wĩhokeki wake, itariĩ; nĩ ũndũ Jehova nĩegũkũneanĩte guoko-inĩ gwakwa ũmũthĩ, na ndinetĩkĩra gũtambũrũkia guoko gwakwa njũkĩrĩre mũitĩrĩrio maguta wa Jehova.Atĩrĩrĩ, o ta ũrĩa muoyo waku wonetwo ũrĩ bata mũno na maitho makwa ũmũthĩ-rĩ, o ũguo taguo reka muoyo wakwa wonagwo na maitho ma Jehova ta ũrĩ bata mũno, akĩndute maũndũ-inĩ mothe marĩa ’nyariragwo namo.Saulu agĩkĩĩra Daudi atĩrĩ, Gũkena-rĩ, nĩwe, mũrũ wakwa, Daudi wee-rĩ, nĩũgeka maũndũ manene, na ti-itherũ nĩũkahootana. Daudi agĩgĩĩthiĩra, nake Saulu akĩhũndũka, akĩĩinũkĩra.Na rĩrĩ, Daudi agĩkĩĩĩra na ngoro atĩrĩ, Rĩu-rĩ, no mũhaka mũthenya ũmwe ngoragwo na guoko gwa Saulu; ndikĩrĩ na ũndũ ũngĩ mwega ũkĩrĩte kwĩhonokeria bũrũri wa Afilisiti; na Saulu nĩekũnyũmĩra tha, atige gũcoka kũnjaria mĩhaka-inĩ yothe ya bũrũri wa Isiraeli; ũguo noguo ingĩĩhonokia guoko-inĩ gwake.Daudi agĩgĩũkĩra, akĩringa mũrĩmo, we mwene, na andũ magana matandatũ arĩa maarĩ hamwe nake, magĩkinya gwa Akishi, mũrũ wa Maoku, mũthamaki wa Gathu.Nake Daudi agĩtũũrania na Akishi, kũu Gathu, we mwene na andũ ake; mũndũ o mũndũ agĩikarania na andũ a nyũmba yake, o nake Daudi agĩtũũra kuo na aka ake erĩ, Ahinoamu, Mũjezireeli, na Abigaili, Mũkarimeli, ũrĩa warĩ mũka wa Nabali.Nake Saulu akĩĩrũo atĩ Daudi nĩorĩire Gathu, agĩgĩtiga gũcoka kũmũcaria.Ningĩ Daudi agĩkĩĩra Akishi atĩrĩ, Ingĩkorũo nĩnjĩtĩkĩrĩkĩte nĩwe-rĩ, reka andũ aku ma’he handũ itũũra-inĩ rĩmwe rĩa marĩa me na kũu mĩgũnda-inĩ, ndũũre ho; nĩ ũndũ-rĩ, kaĩ niĩ, ndungata yaku, ngũgĩtũũrania nawe itũũra-inĩ rĩa mũthamaki nĩ ũndũ kĩ?Akishi agĩkĩmũhe Zikilagi mũthenya o ro ũcio; tondũ ũcio, itũũra rĩa Zikilagi rĩtũire rĩrĩ rĩa athamaki a Juda o na ũmũthĩ.Namo matukũ marĩa Daudi aatũũrire bũrũri wa Afilisiti maarĩ mwaka mũgima na mĩeri ĩna magĩtarũo.Nake Daudi na andũ ake magĩkĩambata, magĩtharĩkĩra Ageshuri, na Agirizi, na Aamaleki; nĩ gũkorũo ndũrĩrĩ icio o gwata tene nĩcio ciatũire bũrũri ũcio, ta gũgĩthio kũroretwo Shuri nginya o bũrũri wa Misiri.Daudi agĩkĩhũra bũrũri ũcio mũno, na ndatigie mũndũ mũrũme, kana mũndũ-wa-nja, muoyo; aamoragire othe; agĩtaha mbũri, na ng’ombe, na ndigiri, na ngamĩra, na nguo, agĩkĩhũndũka, agĩkinya gwĩ Akishi.Nake Akishi akĩmũũria atĩrĩ, Uuma gũtharĩka kũ ũmũthĩ? Nake Daudi agĩkiuga atĩrĩ, Tuuma gũtharĩka mwena wa Gũthini wa Juda, na mwena wa Gũthini wa Ajerahameeli, na mwena wa Gũthini wa Akeni.Nake Daudi ndakĩigana gũtigia mũndũ mũrũme, kana mũndũ-wa-nja muoyo, atĩ nĩguo matwarũo Gathu; nĩ ũndũ oigire atĩrĩ, Tũtimatwara matigatũcambie moige atĩrĩ, Daudi ekire ũna na ũna, na ũcio nĩguo mũtugo ũrĩa atũire naguo rĩrĩa rĩothe atũũrĩte gũkũ bũrũri wa Afilisiti.Nake Akishi agĩgĩĩtĩkia Daudi, akiuga atĩrĩ, Nĩatũmĩte andũ ake Isiraeli mamũthũũre o kũmũthũũra biũ; na tondũ ũcio nĩegũtuĩka ndungata yakwa tene na tene.Na gũgĩkinya atĩrĩ matukũ macio, atĩ Afilisiti makĩũngania mbũtũ ciao makahũrane mbaara na Isiraeli. Akishi agĩkĩĩra Daudi atĩrĩ, Menya mũno atĩ ndũrĩ hingo ũtegũtwarana na niĩ ita-inĩ mwĩ na andũ aku.Daudi agĩkĩĩra Akishi atĩrĩ, Tondũ ũcio nĩũrĩmenya ũrĩa niĩ ndungata yaku ndĩrĩĩka. Nake Akishi akĩĩra Daudi atĩrĩ, Niĩ o na niĩ nĩngũgũtua mũnangĩri wa hingo ciothe.Na rĩrĩ, hĩndĩ ĩo Samueli nĩaakuĩte, na Aisiraeli othe makamũrĩrĩra mũno, na makamũthika o kũu Rama, itũũra-inĩ rĩake we mwene. Nake Saulu agĩgĩkorũo nĩaarutũrũrĩte andũ arĩa maarĩ na roho ũragũraga, na ago, makoima bũrũri wake.Nao Afilisiti magĩkĩũngana makĩamba hema ciao Shunemu; nake Saulu akĩũngania Isiraeli othe, makĩamba hema ciao Giliboa.Na rĩrĩ, Saulu ona mbũtũ cia ita ya Afilisiti, agĩĩtigĩra mũno, akĩinaina ngoro yake mũno mũno.Na rĩrĩa Saulu aatuĩririe ũhoro he Jehova, ndaamũcokeirie ũndũ o na ũrĩkũ, na ũndũ wa kĩroto, kana ũndũ wa Urimu, o na kana wa anabii.Saulu agĩkĩĩra ndungata ciake atĩrĩ, Njarĩriai mũndũ-wa-nja wĩ na roho ũragũraga, ’thiĩ harĩ we, ngatuĩrie ũhoro. Nacio ndungata ciake ĩkĩmwĩra ũũ: Atĩrĩrĩ, he mũndũ-wa-nja wĩ na roho ũragũraga kũrĩa Eni-dori.Saulu agĩkĩĩgarũra ndakamenyeke, akĩĩhumba nguo ingĩ, agĩthiĩ kuo na andũ angĩ erĩ, magĩkinya he mũndũ-wa-nja ũcio ũtukũ; Saulu agĩkĩmwĩra atĩrĩ, Ta ndagũrĩra na roho ũrĩa ũragũraga ũndehithĩrie ngoma ya mũndũ o wothe ũrĩa ndĩrĩkũgwetera.Nake mũndũ-wa-nja ũcio agĩkĩmwĩra ũũ: Atĩrĩrĩ, wee nĩũũĩ ũrĩa Saulu ekĩte, ũrĩa aninĩte arĩa maarĩ na maroho maragũraga, na ago, akamahukia bũrũri ũyũ; ũgũkĩnyambĩra mũtego wa kũndutithia muoyo ũtũme ngue nĩ ũndũ kĩ?Nake Saulu agĩkĩĩhĩtĩra harĩ we akĩgwetaga rĩĩtwa rĩa Jehova, akiuga ũũ: Atĩrĩrĩ, o ta ũrĩa Jehova atũũraga muoyo-rĩ, hatirĩ ihũra o na rĩmwe rĩrĩgũkora nĩ ũndũ wa ũndũ ũcio.Mũndũ-wa-nja ũcio agĩkiuga atĩrĩ, Ngũkũrehithĩrie ũ? Agĩkiuga atĩrĩ, Ndehithĩrie Samueli.Na rĩrĩa mũndũ-wa-nja ũcio onire Samueli, akĩanĩrĩra na mũgambo mũnene; ningĩ mũndũ-wa-nja ũcio akĩarĩria Saulu, akiuga atĩrĩ, Wa’henia nĩkĩ? Akĩrĩ wee Saulu.Mũthamaki ũcio agĩkĩmwĩra atĩrĩ, Tiga gwĩtigĩra; kaĩ ũkuona kĩ? Nake mũndũ-wa-nja ũcio agĩkĩĩra Saulu atĩrĩ, Nĩ ngai nguona ĩkiuma na thĩ.Agĩkĩmũũria atĩrĩ, Ĩhaana ta kĩ? Akiuga atĩrĩ, Nĩ mũndũ mũkũrũ ũraambata ehumbĩte nguo ndaya. Saulu agĩkĩmenya atĩ nĩ Samueli, agĩkĩinamĩrĩra agĩturumithia ũthiũ thĩ, akĩmwĩnyihĩria.Samueli agĩkĩĩra Saulu atĩrĩ, Nĩ kĩ gĩgũtũma ũ’nyarire ũkĩndehithie gũkũ? Saulu agĩcokia atĩrĩ, Ndĩ mũnyarirĩku mũno mũno; nĩ ũndũ Afilisiti nĩmarehaarĩria mahũrane mbaara na niĩ, na Ngai nĩanjehereire akaaga kũnjokeria ũhoro o na hanini na ũndũ wa anabii, kana wa iroto; nĩkĩo ndĩgĩgwĩtĩte ũ’menyithie ũrĩa ngwĩka.Samueli agĩkiuga atĩrĩ, Niĩ ũgũkĩhoya ũhoro nĩkĩ, Jehova agĩgũtigĩte agakweherera, akagĩa muku nawe?Jehova nĩ gwĩka ekĩte o ta ũrĩa oigire na kanua gakwa; ningĩ Jehova nĩagũtunyĩte ũthamaki uume moko-inĩ maku, akaũhe mũndũ ũngĩ wa kwanyu, na nĩ Daudi,nĩ ũndũ wee ndwaiguire uuge wa Jehova, na ndũigana kũreka Aamaleki makinyĩrĩrũo nĩ marakara make manene mũno marĩa aamarakarĩire; ũndũ ũcio nĩguo ũtũmĩte Jehova agwĩke ũndũ ũyũ ũmũthĩ.O na ningĩ-rĩ, Jehova nĩakarekereria Aisiraeli o nao amaneane guoko-inĩ kwa Afilisiti me hamwe nawe; na rũciũ wee mwene mwĩ na ariũ aku mũgakorũo mwĩ hamwe na niĩ; ningĩ Jehova nĩakarekereria mbũtũ cia ita cia Isiraeli o nacio, acineane moko-inĩ ma Afilisiti.Hĩndĩ ĩo Saulu agĩgĩtungumana akĩaragana thĩ, agĩĩtigĩra mũno nĩ ũndũ wa ndeto icio aaheirũo nĩ Samueli; na ndaigana gũtigwo na kahinya o na kanini, nĩ gũkorũo mũthenya ũcio wothe o na ũtukũ ndaarĩĩte irio.Nake mũndũ-wa-nja ũcio agĩthengerera Saulu, akĩona arĩ na kĩeha mũno, akĩmwĩra ũũ: Atĩrĩrĩ, niĩ ndungata yaku ya mũndũ-wa-nja nĩnjiguĩte uuge waku, na ndinarega gwĩtwarĩrĩra ũgwati-inĩ wa gĩkuũ, o naguo ũhoro ũrĩa ũnjarĩirie nĩndĩũiguire.Na tondũ ũcio, o nawe ta igua uuge wakwa, niĩ ndungata yaku ya mũndũ-wa-nja, ũreke ngũrehere tũirio hau ũrĩ, ũrĩe, nĩguo ũgĩe na hinya rĩrĩa ũrĩgwata gwĩthiĩra.No we akĩrega, akiuga atĩrĩ, Ndikũrĩa. No rĩrĩ, ndungata ciake, o na mũndũ-wa-nja ũcio, makĩmũringĩrĩria, akĩya kũigua uuge wao. Tondũ ũcio agĩgĩũkĩra hau thĩ, agĩikarĩra ũrĩrĩ igũrũ.Nake mũndũ-wa-nja ũcio agĩkorũo aarĩ na njaũ noru ya gĩcegũ nyũmba thĩinĩ; nake akĩhĩkĩrĩria akĩmĩthĩnjithia, agĩcoka akĩoya mũtu, akĩũmanda, agĩthondeka mĩgate ĩtarĩ mĩimbie naguo,akĩmĩtwarĩra Saulu na ndungata ciake, nao makĩrĩa. Magĩgĩcoka makĩarahũka, magĩĩthiĩra ũtukũ o ro ũcio.Na rĩrĩ, Afilisiti magĩkĩũnganĩria mbũtũ ciao ciothe cia ita kũu Afeku; nao Aisiraeli makĩamba hema ciao gũkuhĩ na gĩthima kĩrĩa kĩrĩ Jezireeli.Nao anene a Afilisiti makĩhĩtũka na makĩaranio marĩ mathimbũtũ maingĩ ma andũ igana igana, na ma ngiri ngiri; nake Daudi na andũ ake makĩhĩtũka me na Akishi marĩ thutha wa arĩa angĩ othe.Hĩndĩ ĩo atongoria a Afilisiti magĩkĩũria atĩrĩ, Ĩ Ahibirania aya mareka atĩa haha? Nake Akishi agĩkĩĩra atongoria acio a Afilisiti atĩrĩ, Githĩ ũyũ ti Daudi, ndungata ya Saulu, mũthamaki wa Isiraeli, ũrĩa ũtũire gwakwa matukũ maya makĩrĩte mwaka ũmwe? Na rĩrĩ, gwata mũthenya ũrĩa aagũire harĩ niĩ orĩte-rĩ, ndirĩ ndona ihĩtia rĩake o na ũmũthĩ.No atongoria acio a Afilisiti makĩrakario nĩwe, makĩmwĩra atĩrĩ, Hũndũra mũndũ ũyũ acoke o handũ harĩa wamũigire; menya ũreke atwarane na ithuĩ ita-inĩ, nĩ getha twĩ kũu ita-inĩ ndagatũgarũke atuĩke thũ iitũ; nĩ ũndũ-rĩ, kaĩ mũndũ ũyũ angĩkĩĩiguithania na mwathi wake na kĩ tiga o anenganĩrire ciongo cia andũ aya, moragĩtwo?Githĩ ũyũ tiwe Daudi, ũrĩa andũ a kwao maainanĩire nyĩmbo-inĩ ciao ũũ:Saulu nĩoragĩte andũ ngiri nyingĩ,Nake Daudi akoraga andũ ngiri makũmi maingĩ?Akishi agĩgĩĩta Daudi, akĩmwĩra atĩrĩ, Ta ũrĩa Jehova atũũraga muoyo-rĩ, wee ũtũire wĩ mũthingu, nayo mĩthiĩre yaku ya ũkiumagara na ũgĩthiĩ na niĩ ita-inĩ, nĩnyonaga ta ĩrĩ mĩega; nĩ ũndũ ndionete ũũru waku gwata mũthenya ũrĩa wokire harĩ niĩ, o na ũmũthĩ; no rĩrĩ, anene aya matigũkwenda.Tondũ ũcio ũkĩra ũhũndũke wĩthiĩre na ũhoreri, nĩ getha ndũkarakarie anene a Afilisiti.Daudi agĩkĩĩra Akishi atĩrĩ, No rĩrĩ, kaĩ ndĩgĩĩkĩte atĩa? Na nĩ ũndũ ũrĩkũ wanona niĩ, ndungata yaku, njĩkĩte ihinda rĩrĩa rĩothe ndũire ndĩ hamwe nawe o na ũmũthĩ, atĩ nĩguo ndigathiĩ kũhũrana na thũ ciaku, wee, mwathi wakwa, mũthamaki?Akishi agĩgĩcokia akĩĩra Daudi atĩrĩ, Nĩnjũĩ atĩ wĩ mwega ngĩkuona, o ta ũrĩ mũraika wa Ngai; no rĩrĩ, anene a Afilisiti nĩo moigĩte atĩrĩ, Ndangĩambatania na ithuĩ ita-inĩ.Tondũ ũcio, roka gũũkĩra rũcinĩ tene, mwĩ na ndungata cia mwathi waku iria mũũkĩte nacio; na mwokĩra o ro ũguo rũcinĩ tene, gwakĩa, mwĩthiĩre.Daudi agĩkĩroka gũũkĩra rũcinĩ tene, we mwene na andũ ake, nĩguo methiĩre kũrĩ o rũcinĩ, macoke bũrũri wa Afilisiti. Nao Afilisiti magĩkĩambata Jezireeli.Na gũgĩkinya atĩrĩ, atĩ Daudi na andũ ake maakinya Zikilagi mũthenya wa ĩtatũ-rĩ, Aamaleki magĩkorũo matharĩkĩte mwena wa Gũthini, o na Zikilagi, na makahũra Zikilagi, makarĩcina na mwaki,na magataha atumia, na indo ciothe iria ciarĩ kuo, iria nyinyi, o na iria nene; na matioragire mũndũ o na ũmwe, no nĩmaamagwatire mĩgwate, magĩĩthiĩra.Na rĩrĩa Daudi na andũ ake maagĩkinyire itũũra rĩu rĩao-rĩ, magĩkora rĩcinĩtwo na mwaki; nao atumia ao, na ariũ ao, o na airĩtu ao, magatahwo.Hĩndĩ ĩo Daudi, na andũ arĩa maarĩ hamwe nake, makĩanĩrĩra makĩrĩra, o nginya makĩaga hinya wa gũcoka kũrĩra rĩngĩ.Nao atumia a Daudi erĩ, Ahinoamu, ũrĩa Mũjezireeli, na Abigaili, ũrĩa warĩ mũka wa Nabali, Mũkarimeli, maarĩ atahe.Daudi agĩkĩnyarirĩka mũno, nĩ gũkorũo andũ arĩa maamũrũmĩrĩire nĩmaacirĩire kũmũhũra na mahiga nyuguto, nĩ ũndũ ngoro cia andũ acio othe nĩciaiguĩte kĩeha mũno, mũndũ o mũndũ nĩ ũndũ wa ariũ ake na airĩtu ake; no rĩrĩ, Daudi nĩeũmĩrĩirie nĩ kwĩhoka Jehova Ngai wake.Daudi agĩkĩĩra Abiatharu, mũthĩnjĩri-Ngai, mũrũ wa Ahimeleku atĩrĩ, Ta ndehere ebodi haha. Nake Abiatharu agĩgĩtwara ebodi ĩo hau harĩ Daudi.Nake Daudi agĩgĩtuĩria ũhoro he Jehova, akĩũria atĩrĩ, Ingĩrũmĩrĩra mbũtũ ĩo ya athigari na ihenya-rĩ, ndamĩkinyĩrĩra? Agĩgĩcokia atĩrĩ, Mĩrũmĩrĩre; nĩ ũndũ ndũrĩ hingo ũtekũmĩkinyĩrĩra; na ndwaga gũcokithia kĩrĩa gĩothe gĩtahe.Tondũ ũcio Daudi agĩgĩthiĩ, we mwene, na andũ arĩa magana matandatũ maarĩ hamwe nake, magĩkinya karũũĩ ka Besori; naho hau hagĩgĩikara arĩa maatigĩtwo thutha.No Daudi agĩteng’era na ihenya, me na andũ magana mana; nĩ ũndũ acio angĩ magana merĩ morĩtwo nĩ hinya, makaremwo nĩ kũringa karũũĩ ka Besori, nĩmaatigirũo ho.Nao magĩgĩkora Mũmisiri kũu gĩthaka-inĩ, makĩmũtwarĩra Daudi, na makĩmũhe irio, akĩrĩa; ningĩ makĩmũhe maĩ ma kũnyua;magĩcoka makĩmũhe kĩenyũ kĩa ngũmba ya ngũyũ na imanjika igĩrĩ cia thabibu nyũmũ; na aarĩkia gũcirĩa-rĩ, roho wake ũkĩmũcokerera; nĩ ũndũ ndaarĩĩte irio, kana akanyua maĩ o na atĩa, mĩthenya ĩtatũ, na matukũ matatũ.Nake Daudi agĩkĩmũũria atĩrĩ, Wĩ wa ũ? Na uumĩte kũ? Agĩkiuga atĩrĩ, Ndĩ mwanake Mũmisiri, na ndĩ ndungata ya Mũamaleki; na mwathi wakwa aandigire ndarũara ta mĩthenya ĩtatũ ĩthirĩte.Nĩ gũtharĩka twatharĩkĩte mwena wa Gũthini wa Akerethi, o na wa Juda, o na mwena wa Gũthini wa Kalebu, ningĩ tũgĩgĩcina Zikilagi na mwaki.Nake Daudi akĩmũũria atĩrĩ, Nĩũkũnjikũrũkia ũnginyie harĩ mbũtũ ĩo ya athigari? Nake akiuga atĩrĩ, Njĩra na mwĩhĩtwa, ũkĩgwetaga Ngai, uuge atĩ ndũnjũraga, kana ũ’neane moko-inĩ ma mwathi wakwa, na nĩngũgũkinyia harĩ mbũtũ ĩo ya athigari.Nake aamũikũrũkia-rĩ, magĩkora maharaganĩirie handũ hau hothe maikarĩte thĩ makĩrĩa na makĩnyua, me na ndĩa nene ta ya gĩathĩ, nĩ ũndũ wa indo ciothe iria maatahĩte nyingĩ mũno kũu bũrũri wa Afilisiti, o na bũrũri wa Juda.Nake Daudi agĩkĩmahũra amaambĩrĩirie kĩhwaĩ-inĩ kwĩ mairia, o nginya hwaĩ-inĩ wa mũthenya ũyũ ũngĩ; na hatiigana kũhonoka mũndũ o na ũmwe wao, tiga o aanake magana mana arĩa mehaicĩire ngamĩra makĩĩũrĩra.Daudi agĩgĩcokithia kĩrĩa gĩothe gĩatahĩtwo nĩ Aamaleki, na akĩhonokia atumia ake erĩ.Na gũtirĩ kĩndũ o na kĩmwe maagire, kĩnyinyi kana kĩnene, kana ariũ ao, kana airĩtu, o na kana indo iria ciatahĩtwo, kana kĩndũ o na kĩ kĩrĩa gĩathiĩtwo nakĩo nĩ mbũtũ ĩo, Daudi nĩaacicokithirie ciothe.Ningĩ Daudi agĩtaha ndũru ciao ciothe cia mbũri na ng’ombe; igĩgĩtwarũo o mbere ya ũhiũ ũcio ũngĩ nĩ andũ ake, makiuga atĩrĩ, Ici nĩcio igũtuĩka itaha rĩa Daudi.Nake Daudi agĩkinya harĩa andũ acio magana merĩ morĩtwo nĩ hinya makaremwo nĩ kũrũmĩrĩra Daudi maarĩ, o acio merĩtwo maikare hau karũũĩ-inĩ ka Besori; magĩthiĩ gũtũnga Daudi na andũ arĩa maarĩ hamwe nake; na rĩrĩ, Daudi aakuhĩhĩria andũ acio-rĩ, agĩkĩmageithia.Nao andũ othe arĩa imaramari na arĩa aaganu mũno thĩinĩ wa arĩa maathiĩte na Daudi, makiuga atĩrĩ, Tondũ andũ aya matiatwaranire na ithuĩ-rĩ, tũtingĩmahe kĩndũ o na kĩ kĩa indo iria ciatahĩtwo tũgĩcicokithia, tiga o mũndũ acokerio mũka na ciana ciake, amoe, mathiĩ mehere.Hĩndĩ ĩo Daudi agĩkiuga atĩrĩ, Aca, andũ aitũ, mũtigwĩka ũguo na indo iria tũheetwo nĩ Jehova, o we ũrĩa ũtũmenyereire o wega, na akarekereria mbũtũ cia athigari iria ciatũtharĩkĩire agacineana moko-inĩ maitũ.Ningĩ-rĩ, mũndũ ũrĩa ũngĩkĩmũigua ũhoro-inĩ ũcio nũ? Nĩ ũndũ-rĩ, o ta ũrĩa igai rĩa mũndũ ũrĩa ũthiaga ita-inĩ rĩtariĩ-rĩ, ũguo noguo igai rĩa mũndũ ũrĩa mũikaria wa indo rĩgatuĩka mekũheo o ũndũ ũmwe.Naguo ũndũ ũcio akĩũtua kĩrĩra kĩa watho wa kũrũmĩrĩrũo, o na mũtugo, harĩ Isiraeli, o na ũmũthĩ.Na rĩrĩ, Daudi aakinya Zikilagi, agĩtwarithĩria athuri a Juda indo imwe iria ciatahĩtwo, o acio maarĩ arata ake, akiuga ũũ: Atĩrĩrĩ, gĩkĩ nĩ kĩheo ndamũhe kĩa indo iria itahĩtwo harĩ thũ cia Jehova.Agĩgĩtwarithĩria athuri a Beth-eli, na a Ramothu ya mwena wa Gũthini, na a Jatiru,na a Aroeru, na a Sifimothu, na a Eshitemoa,na a Rakali, na a matũũra ma Ajerameeli, na a matũũra ma Akeni,na a Horima, na a Koriashani, na a Athaki,na a Hebironi, o na kũndũ guothe kũrĩa Daudi we mwene, na andũ ake, maahũthĩire gũikara.Na rĩrĩ, Afilisiti magĩkĩhũrana na Isiraeli, nao andũ a Isiraeli makĩũrĩra Afilisiti, makĩgũa kũu kĩrĩma-inĩ kĩa Giliboa moragĩtwo.Ningĩ Afilisiti makĩrũmĩrĩra Saulu, na ariũ ake, na ihenya mũno; Afilisiti acio magĩkĩũraga Jonathani, na Abinadabu, na Malikishua, ariũ a Saulu.Nayo mbaara ĩo ĩgĩkĩrũrĩra Saulu mũno mũno, nao arĩa maarathanaga na mĩguĩ makĩmũkinyĩrĩra na mĩguĩ yao; nake agĩkĩnyarirĩka mũno nĩ ũndũ wa acio maarathanaga.Hĩndĩ ĩo Saulu agĩkĩĩra mũmũkuuĩri indo ciake cia mbaara atĩrĩ, Comora rũhiũ rũaku rũa njora, ũ’thece ũndũrĩkanie naruo; nĩ getha andũ aya mataruaga matiga’thece mandũrĩkanie, ma’nyararithie. No rĩrĩ, mũndũ ũcio mũmũkuuĩri indo ciake cia mbaara ndetĩkĩrire, nĩ ũndũ nĩetigĩrire mũno. Tondũ ũcio Saulu agĩkĩoya rũhiũ rũake rũa njora, akĩrũgũĩra.Na rĩrĩ, mũndũ ũcio mũmũkuuĩri indo ciake cia mbaara ona atĩ Saulu e gũkua, o nake akĩĩgũithĩria rũhiũ rũake rũa njora o ro ũguo, agĩkuĩra ho hamwe na Saulu.Tondũ ũcio Saulu, na ariũ ake atatũ, na mũndũ ũcio mũmũkuuĩri indo ciake cia mbaara, na andũ ake othe, magĩgĩkua o hamwe mũthenya o ro ũcio.Na rĩrĩ, andũ a Isiraeli arĩa maarĩ mbarĩ ĩrĩa ĩngĩ ya kĩanda, o na arĩa maarĩ mũrĩmo ũrĩa ũngĩ wa Jorodani, mona atĩ andũ a Isiraeli mekũũra, na atĩ Saulu na ariũ ake nĩmakuĩte, makiunĩka, makiuma matũũra mao, makĩũra; nao Afilisiti magĩthiĩ kuo makĩmatũũra.Na gũgĩkinya atĩrĩ, atĩ rũciũ rũrũ rũngĩ, rĩrĩa Afilisiti maathiire gũcuma andũ arĩa moragĩtwo-rĩ, magĩkĩona Saulu, na ariũ ake atatũ, magũĩte kĩrĩma-inĩ kĩu kĩa Giliboa.Makĩmũtinia mũtwe, makĩmũcuma indo ciake cia mbaara, magĩcoka makĩrekania kũndũ guothe bũrũri wa Afilisiti, nĩguo makahunjanĩrie ũhoro ũcio me nyũmba-inĩ ya ngai ciao cia mĩhianano, o na harĩ andũ.Nacio nguo ciake cia kĩgera cia mbaara magĩciiga nyũmba ya Ashitarothu; nakĩo kĩimba gĩake magĩkĩoherera rũthingo-inĩ rũa Bethi-shani.Na rĩrĩ, andũ arĩa maatũũraga Jabeshi-gileadi maaigua ũhoro wa ũrĩa Afilisiti mekĩte Saulu-rĩ,andũ othe arĩa maarĩ njamba magĩũkĩra, makĩraara magĩthiĩ ũtukũ ũcio wothe, makĩruta kĩimba gĩa Saulu na ciimba cia ariũ ake rũthingo-inĩ rũu rũa Bethi-shani, magĩthiĩ magĩkinya Jabeshi, magĩcicinĩra kuo.Namo mahĩndĩ mao makĩmoya, magĩthiĩ makĩmathika gĩtina-inĩ kĩa mũbinde ũrĩa wĩ kũu Jabeshi, magĩkĩĩhinga kũrĩa irio mĩthenya mũgwanja.NA GŨGĨKINYA atĩrĩ, atĩ Saulu aarĩkia gũkua, nake Daudi agĩkorũo ahũndũkĩte akoima kũũraga Aamaleki, na agaikara mĩthenya ĩĩrĩ kũu Zikilagi-rĩ,mũthenya ũyũ ũngĩ wa ĩtatũ hagĩũka mũndũ oimĩte kĩraaro-inĩ gĩa Saulu, arĩ na nguo ndembũkangu, na akeitĩrĩria tĩri mũtwe; nake aakinya he Daudi, agĩkĩgũa thĩ, akĩmũinamĩrĩra, amwĩnyihĩrie.Nake Daudi agĩkĩmũũria atĩrĩ, Uuma kũ? Nake akĩmwĩra atĩrĩ, Nĩ kũũra njũrĩte ngoima kĩraaro-inĩ gĩa Isiraeli.Nake Daudi agĩkĩmũũria atĩrĩ, Ũhoro ũgĩkinyĩte atĩa? Ta njĩra, ndagũthaitha. Nake agĩcokia atĩrĩ, Andũ nĩ kũũra morĩte makoima ita-inĩ, o na ningĩ andũ aingĩ nĩmagũĩte magakua, nake Saulu, na Jonathani, mũriũ, o nao nĩmakuĩte.Daudi agĩkĩũria mwanake ũcio wamũheaga ũhoro ũcio atĩrĩ, Ũmenyithĩtio nĩ kĩ atĩ Saulu na Jonathani, mũriũ, mĩmakuĩte?Ningĩ mwanake ũcio wamũheaga ũhoro akiuga atĩrĩ, Ndĩrakorirũo ndĩ hau kĩrĩma-inĩ kĩa Giliboa, ndĩrona Saulu etiiranĩtie na itimũ rĩake; nacio ngari cia ita, o na andũ arĩa mathiaga mahaicĩte mbarathi, makamũrũmĩrĩra na ihenya mũno.Na rĩrĩa aracũthĩrĩirie na thutha wake-rĩ, aranyona, aranjĩta. Na niĩ ndĩragĩcokia atĩrĩ, Niĩ ũyũ haha.Nake arakĩnjũria atĩrĩ, Wĩ mũndũũ? Na niĩ ndĩragĩcokia atĩrĩ, Ndĩ Mũamaleki.Arakĩnjĩra atĩrĩ, Ta rũgama haha mwena-inĩ wakwa, ũnjũrage, ndagũthaitha, amu ndĩ mũtubunyĩku, na ndĩ o muoyo.Tondũ ũcio ndĩrakĩrũgama mwena-inĩ wake, ndĩramũũraga; nĩ ũndũ nĩndĩramenyire na ma, o ma, atĩ ndangĩcoka kũhona arĩkĩtie kũgũa ita-inĩ; ndĩrakĩruta tanji ĩrĩa ararĩ nayo mũtwe, o na gĩturo kĩrĩa ararĩ nakĩo guoko; nacio indo icio nĩcio ici ndakũrehere haha, wee mwathi wakwa.Daudi agĩkĩnyita nguo ciake, agĩcitembũranga; o nao andũ othe arĩa maarĩ hamwe nake magĩĩka o taguo;nao magĩkĩĩhũra ithũri nĩ kĩeha, makĩrĩra, o na makĩĩhinga kũrĩa irio nginya o hwaĩ-inĩ, nĩ ũndũ wa Saulu, o na mũrũwe Jonathani, o na ũndũ wa andũ a Jehova, o na wa nyũmba ya Isiraeli; nĩ ũndũ nĩmoragĩtwo na hiũ cia njora.Nake Daudi agĩkĩũria mwanake ũcio wamũheire ũhoro ũcio atĩrĩ, Uumĩte kũ? Nake agĩcokia atĩrĩ, Ndĩ mũrũ wa mũgeni, Mũamaleki.Daudi agĩkĩmũũria atĩrĩ, Nĩ kĩ kĩagiririe wĩtigĩre gũtambũrũkia guoko gwaku ũũrage mũitĩrĩrio maguta wa Jehova?Daudi agĩgĩĩta mwanake ũmwe wa arĩa maarĩ hau, akĩmwĩra atĩrĩ, Thiathia hakuhĩ, ũmũguthũkĩre. Nake agĩkĩmũgũtha, agĩkua.Daudi agĩkĩmwĩra atĩrĩ, Thakame yaku ĩrogũcokerera wee mwene, nĩ ũndũ kanua gaku wee mwene nĩko gakuumbũrĩte koiga atĩrĩ, Nĩnjũragĩte mũitĩrĩrio maguta wa Jehova.Nake Daudi akĩrĩrĩra Saulu, o na mũrũwe Jonathani, akĩmarĩrĩra na ciugo ici:nake agĩathana atĩ ciana cia Juda ikarutwo rũĩmbo rũrũ, rũĩtagwo Rũĩmbo rũa Ũta; na atĩrĩrĩ, rũĩmbo rũu rũandĩkĩtwo ibuku-inĩ rĩa Jasharu.Atĩrĩrĩ, wee Isiraeli, andũ aku arĩa marĩ igweta moragĩirũo ithũngũri-inĩ ciaku!Hĩ! Kaĩ andũ arĩa marĩ hinya nĩmagũĩte-ĩ!Menyai mũheane ũhoro ũcio kũu Gathu,Kana mũũhunjanĩrie njĩra-inĩ cia Ashikeloni;Nĩ getha airĩtu a Afilisiti matigakene,Na nĩ getha airĩtu a andũ acio mataruaga matikagĩe na ndũrũhĩ.Atĩrĩrĩ, inyuĩ irĩma cia Giliboa,Mũroaga kũgĩa ireera, kana mbura,O na mwage mĩgũnda ĩrĩa ĩngĩrutwo indo cia igongona;Nĩ gũkorũo kũu nĩkuo ngo ya ũrĩa warĩ hinya mũno yaikirio ta kĩndũ gĩtarĩ bata,Ĩĩ-ni, ngo ĩo ya Saulu ĩgaikara o ta ya mũndũ ũtaitĩrĩirio maguta.Ũta wa Jonathani ndwahũndũkaga ũtarĩ thakame ya arĩa moragĩtwo,O na ya njamba noru, o naruo rũhiũ rũa njora rũa Saulu rũtiahũndũkaga ũtheri.Saulu na Jonathani marĩ muoyo maarĩ a kwendeka, na maarĩ ega mũno,O na gĩkuũ-inĩ kĩao, matiatigithũkanirio.Gũthiĩ maathiaga na ihenya magakĩria nderi,Naguo hinya wao ũgakĩra wa mũrũthi.Atĩrĩrĩ, inyuĩ airĩtu a Isiraeli, rĩrĩrai Saulu,O we ũrĩa wamũgemagia na kũmũhumba nguo ndune,O nacio nguo cianyu, agacitumĩrĩrithia indo cia thahabu cia gũcigemia.Hĩ! Kaĩ andũ arĩa marĩ hinya nĩmagũĩte ita-inĩ thĩinĩ-ĩ!Jonathani nĩ mũũrage, akoragĩrũo ithũngũri-inĩ ciaku.Ndĩ na kĩeha kĩnene mũno nĩ ũndũ waku, wee Jonathani mũrũ-wa-iya.Wee ũratũire ũnjĩkaga maũndũ mega mũno;Wendani wa ũrĩa ũranyendete-rĩ, ũrarĩ wa kũgegania;Nĩũrakĩrĩte wendani ũrĩa andũ-a-nja magĩaga naguo.Hĩ! Kaĩ andũ arĩa marĩ hinya nĩmagũĩte-ĩ!O nacio indo cia ita-rĩ, kaĩ nĩciũrĩte o kũũra biũ-ĩ!Na gũgĩkinya atĩrĩ, atĩ thutha wa maũndũ macio Daudi agĩtuĩria ũhoro he Jehova, akĩũria atĩrĩ, Nĩngwambata nginye itũũra rĩmwe rĩa Juda, kana aca? Jehova agĩkĩmwĩra atĩrĩ, Ambata. Ningĩ Daudi akĩũria atĩrĩ, Nĩ rĩrĩkũ ngũthiĩ? Nake Jehova agĩkiuga atĩrĩ, Ũgũthiĩ Hebironi.Daudi agĩkĩambata agĩkinya kuo; o nao aka ake erĩ, Ahinoamu, Mũjezireeli, na Abigaili ũrĩa warĩ mũka wa Nabali, Mũkarimeli, agĩgĩthiĩ nao.Ningĩ Daudi akĩambatia andũ arĩa maamũrũmĩrĩire, mũndũ o mũndũ me na andũ a nyũmba yake; nao magĩgĩtũũra kũu matũũra-inĩ ma Hebironi.Nao andũ a Juda magĩthiĩ kuo, magĩitĩrĩria Daudi maguta me kuo atuĩke mũthamaki wa gũthamakĩra nyũmba ya Juda.Nao andũ magĩkĩarĩria Daudi, makĩmwĩra atĩrĩ, Andũ a Jabeshi-gileadi nĩo maathikire Saulu.Nake Daudi agĩkĩrekeria andũ acio a Jabeshi-gileadi andũ, makamere ũũ: Jehova aromũrathima nĩ ũndũ wa ũndũ ũcio mwega wa gĩtĩo mwekire mwathi wanyu, ti Saulu, mũkĩmũthika.Nake Jehova rĩu aromwĩka maũndũ mega ma tha, na ma kĩhooto; niĩ o na niĩ-rĩ, nĩngũmwĩka maũndũ mega ma tha nĩ ũndũ wa ũndũ ũcio mwekire.Na tondũ ũcio rĩu wĩũmĩrĩriei mwĩtue njamba ki; nĩ gũkorũo Saulu mwathi wanyu nĩakuĩte, nao andũ a nyũmba ya Juda makanjitĩrĩria maguta nduĩke mũthamaki wao.Na rĩrĩ, Abineri wa Neri, mũnene wa ita ya Saulu, nĩaakorirũo oete Ishi-boshethu, mũrũ wa Saulu, akamũtwara Mahanaimu;nake agĩkĩmũtua mũthamaki wa Gileadi, na wa Aashuri, na wa Jezireeli, na wa Efiraimu, na wa Benjamini, o na wa Aisiraeli othe.(Nake Ishi-boshethu ũcio wa Saulu aarĩ wa mĩaka mĩrongo ĩna hĩndĩ ĩrĩa aambĩrĩirie gũthamakĩra Isiraeli; agĩgĩthamaka mĩaka ĩĩrĩ.) No rĩrĩ, nyũmba ya Juda yarũmĩrĩire Daudi.Narĩo ihinda rĩrĩa Daudi aaikarire kũu Hebironi e mũthamaki wa nyũmba ya Juda, rĩarĩ mĩaka mũgwanja na mĩeri ĩtandatũ.Nake Abineri wa Neri, o na ndungata cia Ishi-boshethu wa Saulu, makiuma Mahanaimu magĩthiĩ Gibeoni.Nake Joabu wa Zeruia o na ndungata cia Daudi makiumagara, magĩtũngana nao karia-inĩ ka Gibeoni; nao magĩgĩikara thĩ karia-inĩ kau, aya mwena ũyũ, na aya angĩ mwena ũcio ũngĩ wako.Nake Abineri agĩkĩĩra Joabu atĩrĩ, Ndagũthaitha ũreke aanake mokĩre mathukanie me mbere iitũ. Nake Joabu akiuga atĩrĩ, Nĩmagĩũkĩre.Magĩgĩũkĩra, magĩthiĩ marĩ atare, ikũmi na erĩ a mwena wa Benjamini na Ishi-boshethu wa Saulu; o na ikũmi na erĩ a ndungata cia Daudi.Nao othe, mũndũ o mũndũ akĩnyita mũndũ ũrĩa merekaine nake mũtwe, akĩmũtheca na rũhiũ rũake mbaru; na tondũ ũcio, magĩkĩgũanĩra thĩ othe o hamwe; nakuo kũndũ kũu gũgĩgĩtuwo Helikathu-hazurimu; na gwĩ kũu Gibeoni.Nayo mbaara ĩgĩkĩĩha mũno mũthenya ũcio; nake Abineri o na andũ a Isiraeli magĩtorio nĩ ndungata cia Daudi.Nao ariũ arĩa atatũ a Zeruia maarĩ ho, nao nĩ Joabu, na Abishai, na Asaheli; nake Asaheli aarĩ mũhũthũ magũrũ, akagĩa ihenya o ta thwariga.Nake Asaheli ũcio agĩgĩteng’eria Abineri, na ndaigana kũgarũrũka na mwena wa ũrĩo, o na kana wa ũmotho, atĩ atige kũmũrũmĩrĩra.Hĩndĩ ĩo Abineri agĩkĩrora na thutha wake, akiuga atĩrĩ, Hĩ, ĩ nĩwe Asaheli? Nake agĩcokia atĩrĩ, Ĩĩ, nĩ niĩ.Ningĩ Abineri akĩmwĩra atĩrĩ, Garũrũka na mwena wa ũrĩo, o na kana wa ũmotho, ũnyite mũndũ ũmwe wa aanake aya, ũmũtunye indo ciake cia mbaara. No rĩrĩ, Asaheli ndaigana kũgarũrũka na mwena, atĩ nĩguo atige kũrũmĩrĩra Abineri.Ningĩ Abineri agĩkĩĩra Asaheli atĩrĩ, Ndũkĩgarũrũke na mwena ũtige kũnũmĩrĩra; kĩrĩa gĩgũgĩtũma ngũgũthe ngũite thĩ-rĩ, nĩ kĩ? Ningĩ ingĩĩka ũguo-rĩ, kaĩ ingĩgĩĩtiirĩra Joabu, mũrũ wa nyũkwa, ũthiũ wakwa atĩa?No rĩrĩ, nĩaaregire kũgarũrũka na mwena; na tondũ ũcio, Abineri akĩmũtheca nda na mũra wa itimũ rĩake ũkiumĩrana na thutha wake; nake akĩgũa thĩ o hau aarĩ, agĩkuĩra o ho; na gũgĩkinya atĩrĩ, atĩ andũ arĩa othe maakinyaga hau Asaheli aagũĩte arĩ mũkuũ, makarũgama ho.No rĩrĩ, Joabu na Abishai magĩteng’eria Abineri; narĩo riũa rĩkĩmathũĩra maakinya kĩrĩma-inĩ kĩa Ama, kĩrĩa kĩrĩ mwena wa na mbere wa Gia, o kũu njĩra ya werũ-inĩ wa Gibeoni.Nacio ciana cia Benjamini igĩĩcokanĩrĩria hamwe, ĩkĩrũmĩrĩra Abineri, nacio igĩtuĩka gĩtutu kĩmwe, igĩkĩrũgama o igũrũ gacũmbĩrĩ ga kĩrĩma.Hĩndĩ ĩo Abineri agĩkĩanĩrĩra akĩĩra Joabu atĩrĩ, Anga rũhiũ rũa njora rũgũtũũra o rũninanaga tene na tene? Anga ndũũĩ atĩ ũndũ ũcio ũkarigĩrĩria na ruo? Ningĩ-rĩ, ũgũtũũra nginya hĩndĩ ĩ ũgĩkera andũ mahũndũke matige gũcoka gũteng’eria ariũ a ithe wao?Nake Joabu akiuga atĩrĩ, O ta ũrĩa Ngai atũũraga muoyo-rĩ, ũtangĩaririe, ti-itherũ andũ aya nĩmangĩkorirũo maharaganĩtie magathiĩ o rũcinĩ, na matingĩteng’eririe mũndũ o mũndũ mũrũ wa ithe.Joabu agĩkihuha coro, nao andũ othe makĩrũgama mehandĩte o ro ũguo, nao matiigana gũcoka gũteng’eria Isiraeli, o na kana kũhũrana.Nake Abineri na andũ ake makĩraara magĩthiĩ makĩgera Araba; magĩkĩringa Jorodani, makĩgera Bithironi guothe, magĩgĩkinya Mahanaimu.Nake Joabu agĩtiga gũteng’eria Abineri, akĩhũndũka; na rĩrĩ, hĩndĩ ĩrĩa aacokanĩrĩirie andũ othe hamwe, hakĩagwo andũ ikũmi na kenda thĩinĩ wa ndungata cia Daudi, o na Asaheli.No rĩrĩ, ndungata cia Daudi nĩcioragĩte andũ magana matatũ ma mĩrongo ĩtandatũ a andũ a Benjamini na Abineri.Nao magĩkĩoya kĩimba gĩa Asaheli magĩgĩthika mbĩrĩra ya ithe, ĩrĩa yarĩ Bethi-lehemu. Nake Joabu na andũ ake makĩraara magĩthiĩ, gũkĩmakĩĩra me gũkuhĩ na Hebironi.Na atĩrĩrĩ, nyũmba ya Saulu na nyũmba ya Daudi igĩtũũra irũaga mbaara hĩndĩ ndaya; nake Daudi agĩkĩrĩrĩria kũgĩa na hinya, no nyũmba ya Saulu ĩgĩkĩrĩrĩria kwaga hinya.Nake Daudi agĩciarĩra ihĩĩ kũu Hebironi; nake mũrũwe wa irigithathi nĩ Amunoni, ũrĩa waciarĩtwo nĩ Ahinoamu, Mũjezireeli;na wa kerĩ nĩ Kileabu, ũrĩa waciarĩtwo nĩ Abigaili, ũrĩa warĩ mũka wa Nabali, Mũkarimeli; na wa gatatũ nĩ Abisalomu, ũrĩa waciarĩtwo nĩ Maaka, mwarĩ wa Talimai, mũthamaki wa Geshuru;na wa kana nĩ Adonija, ũrĩa waciarĩtwo nĩ Hagithu; na wa gatano, nĩ Shefatia, ũrĩa waciarĩtwo nĩ Abitali;na wa gatandatũ, nĩ Ithireamu, ũrĩa waciarĩtwo nĩ Egila, mũka wa Daudi. Acio nĩo maaciarĩirũo kũu Hebironi nĩ Daudi.Na gũgĩkinya atĩrĩ, atĩ hĩndĩ ĩrĩa nyũmba ya Saulu, o na nyũmba ya Daudi ciatũire na mbaara-rĩ, Abineri akĩĩĩkĩra hinya thĩinĩ wa nyũmba ya Saulu.Na rĩrĩ, Saulu aarĩ na thuriya yetagwo Rizipa, mwarĩ wa Aia; nake Ishi-boshethu akĩũria Abineri atĩrĩ, Nĩ kĩ gĩatũmire ũkonane na thuriya ya baba?Abineri agĩkĩrakara mũno mũno nĩ ũndũ wa ũhoro ũcio wa Ishi-boshethu, akiuga atĩrĩ, Hĩ! Kaĩ ndĩkĩrĩ mũtwe wa ngui wa Juda? Kaĩ ũtekũmenya atĩ matukũ maya ndũire njĩkaga andũ a nyũmba ya Saulu, thoguo, o na ariũ a ithe, o na arata ake, maũndũ ma tha? Na ningĩ wee mwene, Ishibothethu, ndirĩ ndakũrekereria ngĩkũneana moko-inĩ ma Daudi. Na no kũnjĩra ũranjĩra atĩ ndĩ na ihĩtia ũhoro-inĩ wa mũndũ-wa-nja ũcio.Ngai aro’thũũra niĩ, Abineri, o na anjĩke ũũru makĩria, ingĩaga gwĩka Daudi o ta ũrĩa Jehova aamwĩrire na mwĩhĩtwa atĩ nĩakamwĩka;naguo nĩ atĩ ndute ũthamaki ũyũ uume thĩinĩ wa nyũmba ya Saulu, o naguo ũhoro wa gũikarĩra gĩtĩ kĩa ũnene gĩa ũthamaki-rĩ, ndĩũhe Daudi, atuĩke mũthamaki wa gũthamakĩra Isiraeli, o na Juda, kuuma Dani o nginya Biri-shiba.Nake Ishi-boshethu ndaigana kũhota gũcokeria Abineri kiugo kĩngĩ, nĩ ũndũ nĩaamwĩtigĩrire.Nake Abineri agĩkĩrekia andũ mathiĩ kwĩ Daudi makamũhe ũhoro ũrĩa aarĩ naguo, akiuga atĩrĩ, Bũrũri ũyũ ũkĩrĩ wa ũ hihi? O na ningĩ akiuga atĩrĩ, Nĩtũgĩe na kĩrĩkanĩro niĩ nawe, na atĩrĩrĩ, guoko gwakwa gũkũgĩa hamwe nawe, nĩguo ndehe Isiraeli othe mwena waku.Nake Daudi akĩmũcokeria atĩrĩ, Nĩ wega; nĩtũkũgĩa na kĩrĩkanĩro nawe; no rĩrĩ, nĩharĩ ũndũ ũmwe ũkwamba kũnjĩka, naguo nĩ wa atĩ ndũkanyona ũthiũ, tiga o wambire kũndehere Mikali, mwarĩ wa Saulu, ũgĩũka kũnyona ũthiũ wakwa.Nake Daudi agĩkĩrekeria Ishi-hoshethu wa Saulu andũ, makamwĩre atĩrĩ, Nengera mũka wakwa, Mikali, ũrĩa ndagũrire na ikonde igana cia Afilisiti.Nake Ishi-boshethu agĩkĩrekania, akĩmũtunya mũrũme, ũrĩa wetagwo Palitieli wa Laishi.Nake mũthuriwe agĩgĩtwarana nake, agĩthiĩ akĩrĩraga, akĩmũrũmĩrĩra o nginya Bahurimu. Hĩndĩ ĩo Abineri akĩmwĩra atĩrĩ, Ta hũndũka, wĩthiĩre; nake agĩkĩhũndũka.Nake Abineri agĩkĩaria na athuri a Isiraeli, akĩmera atĩrĩ, O na tene no mweriragĩria Daudi amũthamakagĩre;ta ĩkai ũndũ ũcio rĩu; nĩ ũndũ Jehova nĩaarĩtie ũhoro wa Daudi, akoiga ũũ: Atĩrĩrĩ, ngahonokia andũ akwa Isiraeli ndĩmarute moko-inĩ ma Afilisiti, o na moko-inĩ ma thũ ciao ciothe, na guoko kwa Daudi, ndungata yakwa.Ningĩ Abineri agĩkĩaria na andũ a Benjamini, o na agĩthiĩ kwaria ũhoro o ro ũcio ũkĩĩiguagĩrũo nĩ Daudi, o kũu Hebironi, akĩmwĩra maũndũ mothe marĩa andũ a Isiraeli o na andũ othe a nyũmba ya Benjamini monete atĩ nĩmo maagĩrĩire gwĩkwo.Nake Abineri agĩgĩthiĩ agĩkinya he Daudi o kũu Hebironi, me na andũ mĩrongo ĩĩrĩ. Nake Daudi akĩrugithĩria Abineri na andũ acio maarĩ hamwe nake iruga.Nake Abineri akĩĩra Daudi atĩrĩ, Nĩngũũkĩra ’thiĩ, ngagĩcokererie Isiraeli othe harĩ wee, mwathi wakwa, mũthamaki, nĩ getha marĩkanĩre nawe, na nĩguo ũthamakagĩre arĩa othe ũkwĩendera wee mwene. Daudi agĩkĩreka Abineri ethiĩre; nake agĩgĩĩthiĩra na thayũ.Na atĩrĩrĩ, ndungata cia Daudi, irĩ hamwe na Joabu, igĩgĩũka ciumĩte tũita-inĩ, nacio ikĩinũkia indo nyingĩ iria ciatahĩtwo; no rĩrĩ, hĩndĩ ĩo Abineri ndaakorirũo me na Daudi kũu Hebironi; nĩ ũndũ nĩaamũreketie ethiĩre, nake agethiĩra na thayũ.Na rĩrĩ, hĩndĩ ĩrĩa Joabu, o na mbũtũ yothe ya ita ĩrĩa yarĩ hamwe nake, yagĩkinyire, andũ arĩa maarĩ kuo makĩhe Joabu ũhoro makĩmwĩra atĩrĩ, Abineri wa Neri, nĩokire agĩkinya gũkũ kwa mũthamaki, nake nĩamũrekete ethiĩre, na agethiĩra na thayũ.Hĩndĩ ĩo Joabu agĩgĩthiĩ agĩkinya he mũthamaki, akĩmũũria atĩrĩ, Wagĩĩka atĩa? Abineri agĩũkĩte harĩ wee-rĩ, nĩ kĩ gĩtũmire ũmũreke ethiĩre, na rĩu nĩagĩthiĩte o gũthiĩ?Githĩ ndũũĩ atĩ Abineri wa Neri okĩte gũkũhenia nĩguo atuĩrie maũndũ mothe ma ũrĩa wĩkaga ũkiuma itũũra-inĩ rĩaku, o na ũkĩinũka gwaku mũciĩ?Na rĩrĩ, hĩndĩ ĩrĩa Joabu oimire he Daudi-rĩ, agĩkĩrekia andũ marũmĩrĩre Abineri, makĩmũhũndũra akinyĩte gĩthima-inĩ gĩa Sira; no rĩrĩ, Daudi ndaamenyete ũhoro ũcio.Na rĩrĩ, Abineri aacoka Hebironi, Joabu akĩmuoya, akĩmũtwara keheri-inĩ kĩhingo-inĩ, nĩguo makaarĩrie ho me ndundu, nake akĩmũthecera nda hau, nĩ ũndũ wa thakame ĩrĩa aaitire ya Asaheli mũrũ wa nyina, nake Abineri agĩgĩkua.Na rĩrĩ, thutha-inĩ, hĩndĩ ĩrĩa Daudi aaiguire ũhoro ũcio, akiuga atĩrĩ, Niĩ, na andũ arĩa ’thamakagĩra, tũtirĩ na wĩhia o na ũrĩkũ mbere ya Jehova tene na tene ũkoniĩ thakame ya Abineri wa Neri, ĩrĩa ĩitĩtwo;ũndũ ũcio ũrocokerera Joabu na nyũmba ya ithe yothe; ningĩ thĩinĩ wa nyũmba ya Joabu gũtikanaage mũndũ ũkuura mwĩrĩ wake nĩ ũndũ wa mũthiori, kana mũndũ mũrũaru mangũ, kana mũndũ ũgũthiĩ etirimĩtie na mũtirima, kana mũndũ ũũragĩtwo na rũhiũ rũa njora, o na kana mũndũ wagĩte irio.Ũguo nĩguo Joabu na Abishai, mũrũ wa nyina, moragire Abineri, nĩ ũndũ wa ũrĩa oragĩire Asaheli, mũrũ wa nyina wao, o kũu Gibeoni ita-inĩ.Nake Daudi agĩkĩĩra Joabu, o na andũ othe arĩa maarĩ hamwe nake, atĩrĩ, Tembũrangai nguo cianyu, mwĩhotore nguo cia makũnia, mũrĩrĩre haha mbere ya kĩimba kĩa Abineri. Nake Daudi, ũcio mũthamaki, akĩrũmĩrĩra gĩtanda kĩrĩa gĩakuuĩte kĩimba gĩake.Abineri agĩgĩthikwo kũu Hebironi, nake mũthamaki akĩanĩrĩra na mũgambo mũnene, akĩrĩrĩra hau mbĩrĩra-inĩ ya Abineri; o nao andũ othe makĩrĩra.Nake mũthamaki agĩkĩrĩrĩra Abineri na ciugo ici:Hĩ, githĩ Abineri aagĩkuaga o ta mũndũ mũkĩgu?Moko maku ti kuohwo maarĩ mohe, o na kana magũrũ maku makohanio na bĩngũ.O ta ũrĩa mũndũ oragagwo nĩ ciana cia waganu-rĩ, ũguo noguo nawe woragirũo.Nao andũ acio othe magĩcoka makĩmũrĩrĩra rĩngĩ.Ningĩ andũ acio othe magĩthengerera harĩ Daudi mamũringĩrĩrie arĩe irio gũtanatuka; no rĩrĩ, Daudi akĩĩhĩta, akiuga atĩrĩ, Ngai aro’thũũra, o na anjĩke ũũru makĩria, ingĩcama irio, kana kĩndũ o na kĩ, nginya o riũa rĩthũe.Nao andũ othe makĩona ũrĩa ũndũ ũcio wathiĩ, ũgĩkĩmakenia, o ta ũrĩa ũndũ o wothe ũrĩa mũthamaki ũcio ekaga wamakenagia othe.Tondũ ũcio, andũ othe a Isiraeli magĩkĩmenya mũthenya o ro ũcio atĩ ũhoro wa kũũraga Abineri wa Neri ndwoimanĩte na mũthamaki.Nake mũthamaki agĩkĩĩra ndungata ciake atĩrĩ, Kaĩ mũtoĩ atĩ ũmũthĩ nĩhoragĩtwo mũnene, na mũndũ wĩ igweta mũno thĩinĩ wa Isiraeli?Na rĩrĩ, ũmũthĩ-rĩ, niĩ o na niĩ, o na harĩa ndĩ mũitĩrĩrie maguta ngatuĩka mũthamaki, ’haana o ta njagĩte hinya; nao andũ aya, ariũ a Zeruia, nĩmanyũmĩire mũno. Mũndũ ũrĩa wĩkaga waganu-rĩ, Jehova aromũhe kĩrĩa aagĩrĩirũo nĩ kũheo, o ta ũrĩa waganu ũcio wake ũtariĩ.Na rĩrĩ, hĩndĩ ĩrĩa Ishi-boshethu wa Saulu aaiguire atĩ Abineri nĩaakuĩrĩire Hebironi, agĩitĩka kũũrũo nĩ hinya, nao Isiraeli othe makĩgwatwo nĩ kĩeha.Nake Ishi-boshethu ũcio, mũrũ wa Saulu, agĩgĩkorũo arĩ na andũ erĩ arĩa maathaga itungati cia ita; na ũmwe etagwo Baana, nake ũrĩa ũngĩ agetwo Rekabu, nao maarĩ ariũ a Rimoni, Mũbeerothi, wa ciana cia Benjamini, (nĩ ũndũ Beerothi rĩatuĩtwo ta rĩrĩ rĩa Benjamini,nao Abeerothi magĩgĩkorũo morĩire Gitaimu, magatũũra marĩ ageni kuo o na ũmũthĩ.)Na rĩrĩ, Jonathani wa Saulu aarĩ na mũrũwe wathuaga magũrũ. Nake aarĩ mwana wa mĩaka ĩtano hĩndĩ ĩrĩa ũhoro wa gĩkuũ gĩa Saulu na Jonathani wamakinyĩire uumĩte Jezireeli, nake mũreri wake akĩmuoya akĩũra; na gũgĩkinya atĩrĩ, atĩ rĩrĩa aahiũhaga mũno ore-rĩ, mwana ũcio agĩkĩgũa, akĩgitũka magũrũ. Nake etagwo Mefiboshethu.Na rĩrĩ, Rekabu na Baana, ariũ acio a Rimoni Mũbeerothi, magĩgĩthiĩ magĩkinya nyũmba ya Ishi-boshethu ihinda ta rĩrĩa gũkoragwo kũrĩ ũrugarĩ mũthenya, o rĩrĩa aahurũkaga mĩaraho.Nao maathiire magĩtonya o kũu nyũmba thĩinĩ, metuĩte ta mekwenda kũgĩra ngano, nao makĩmũtheca nda; nao Rekabu na Baana mũrũ wa ithe makĩĩũrĩra.Na rĩrĩ, hĩndĩ ĩrĩa maakinyire nyũmba-inĩ ĩo, nake agĩkorũo akomete gĩtanda-inĩ gĩake kanyũmba gake ga toro-rĩ, magĩkĩmũgũtha, makĩmũũraga, magĩcoka makĩmũtinia mũtwe; thutha wa ũguo makĩoya mũtwe ũcio wake, makĩraara magĩthiĩ na njĩra ya Araba ũtukũ ũcio wothe.Naguo mũtwe ũcio wa Ishi-boshethu makĩũtwarĩra Daudi o kũu Hebironi, makĩĩra mũthamaki ũũ: Atĩrĩrĩ, mũtwe wa Ishi-boshethu wa Saulu, thũ yaku ĩrĩa yacaragia gũkũruta muoyo, nĩguo ũyũ; ũmũthĩ, mũthamaki ũyũ, mwathi witũ, nĩguo Jehova aakũrĩhĩria gwĩ Saulu o na rũciaro rũake.Nake Daudi agĩcokeria Rekabu, na mũrũ wa nyina Baana, ariũ acio a Rimoni Mũbeerothi, akĩmera atĩrĩ, O ta ũrĩa Jehova atũũraga muoyo, ũrĩa ũtũire a’honokagia muoyo wakwa maũndũ-inĩ mothe marĩa ma’nyarirĩte-rĩ,hĩndĩ ĩrĩa mũndũ aanjarĩirie akĩnjĩra ũũ: Atĩrĩrĩ, Saulu nĩakuĩte, ecirĩtie atĩ nĩ ũhoro mwega mũno andeheire-rĩ, nĩ kũnyita ndamũnyitire, ngĩmũũragĩra o kũu Zikilagi; naguo ũndũ ũcio ũgĩtuĩka irĩhi rĩrĩa ndamũrĩhire nĩ ũndũ wa ũhoro ũcio aandeheire.Kũngĩkorũo nĩ ũguo-rĩ, kaĩ akĩrĩ maita maigana ma ũndũ ũcio hihi ingĩmwĩka inyuĩ, andũ aya aaganu, o inyuĩ mũũragĩte mũndũ mũthingu arĩ kanyũmba gake mwene, akomete gĩtanda-inĩ gĩake? Githĩ ndingĩgĩtũma thakame yake ĩmũcokerere inyuĩ o moko-inĩ manyu, ndĩmweherie muume gũkũ thĩ?Nake Daudi agĩgĩatha aanake ake, nao makĩmoraga, na makĩmatinia moko na magũrũ, magĩcoka makĩmacuuria handũ igũrũ hakuhĩ na karia ga kũu Hebironi. No rĩrĩ, mũtwe wa Ishi-boshethu makĩũkuua, magĩthiĩ makĩũthika mbĩrĩra-inĩ ya Abineri, o kũu Hebironi.Hĩndĩ ĩo mĩhĩrĩga yothe ya Isiraeli ĩgĩgĩthiĩ he Daudi o kũu Hebironi, ĩkĩmwarĩria, ĩkĩmwĩra atĩrĩ, Tũrĩ a mũthimo ũmwe nawe, o na a mwĩrĩ ũmwe.Tene hĩndĩ ĩrĩa Saulu aarĩ mũthamaki wa gũtũthamakĩra-rĩ, wee nĩwe watongoragia mbũtũ cia Isiraeli igĩthiĩ ita, o na ikĩinũka; nake Jehova agĩkwĩra atĩrĩ, Wee nĩwe ũrĩrĩithagia andũ akwa Isiraeli, na nĩwe ũgatuĩka mũtongoria wa Isiraeli.Tondũ ũcio athuri othe a Isiraeli magĩthiĩ magĩkinya he mũthamaki o kũu Hebironi; nake Daudi ũcio mũthamaki akĩrĩkanĩrĩra nao kũu Hebironi mbere ya Jehova; nao magĩgĩitĩrĩria Daudi maguta atuĩke mũthamaki wa gũthamakĩra Isiraeli.Nake Daudi aakorirũo aninĩte mĩaka mĩrongo ĩtatũ hĩndĩ ĩrĩa aambĩrĩirie gũthamaka; agĩgĩthamaka mĩaka mĩrongo ĩna.Mĩaka mũgwanja na mĩeri ĩtandatũ agĩgĩthamakĩra Juda kũu Hebironi, nakuo Jerusalemu agĩthamakĩra Isiraeli othe, hamwe na Juda, mĩaka mĩrongo ĩtatũ na ĩtatũ.Nake mũthamaki na andũ ake a ita, magĩgĩthiĩ Jerusalemu makahũrane na Ajebusi arĩa maatũũraga bũrũri ũcio; nao Ajebusi acio makĩaria na Daudi, makiuga atĩrĩ, Ndũngĩtonya gũkũ, nĩ ũndũ andũ arĩa atumumu, o na arĩa mathuaga, nĩo megũkũgiria; naguo ũguo nĩ ta kuuga Daudi ndangĩhota gũtonya kuo.No rĩrĩ, o na moiga ũguo-rĩ, Daudi nĩaatunyanire kĩhingo kĩu kĩa hinya gĩa Zayuni; na nokĩo gĩĩtagwo itũũra rĩa Daudi.Naguo mũthenya ũcio Daudi akiuga atĩrĩ, Mũndũ ũrĩa wothe ũkũhũrana na Ajebusi-rĩ, nĩakĩambate agere mũtaro-inĩ wa maĩ, akahũre andũ acio mathuaga, o na acio atumumu, o acio athũũre nĩ Daudi na ngoro yake. Na tondũ ũcio, kwĩragwo atĩrĩ, Atumumu, o na andũ arĩa mathuaga me ho-rĩ, ndangĩhota gũtonya nyũmba.Nake Daudi agĩgĩtũũra kĩhingo-inĩ kĩu kĩa hinya, agĩgĩtua itũũra rĩa Daudi. Ningĩ Daudi akĩnenehia itũũra rĩu, akĩrĩaka, arĩrutĩtie Milo arĩcoketie na thĩinĩ.Daudi agĩgĩkĩrĩrĩria kũgĩa na ũnene, nĩ gũkorũo Jehova, Ngai Mũnene wa Ita, aarĩ hamwe nake.Na rĩrĩ, Hiramu, mũthamaki wa Turo, akĩrekeria Daudi andũ, o na akĩmũtwarithĩria mĩtarakwa, na atharamara, na aaki na mahiga; nao magĩakĩra Daudi nyũmba.Nake Daudi agĩkĩona atĩ Jehova nĩamũhandĩte atũũre e mũthamaki wa gũthamakĩra Isiraeli, na atĩ nĩanenehetie ũthamaki wake mũno nĩ ũndũ wa andũ ake Isiraeli.Nake Daudi akĩĩhikĩria thuriya ingĩ, o na aka angĩ amarutĩte o kũu Jerusalemu, thutha wa aarĩkia kuuma Hebironi; na gũkĩgĩa ihĩĩ o na airĩtu angĩ maciarĩirũo Daudi.Namo maya nĩmo marĩĩtwa ma ihĩĩ ciake iria aaciarĩire kũu Jerusalemu; nĩ Shamua, na Shobabu, na Nathani, na Solomoni,na Ibiharu, na Elishua, na Nefegi, na Jafia,na Elishama, na Eliada, na Elifeleti.Na rĩrĩ, hĩndĩ ĩrĩa Afilisiti maaiguire atĩ andũ nĩmaaitĩrĩirie Daudi maguta atuĩke mũthamaki wa Isiraeli-rĩ, Afilisiti acio othe magĩkĩambata magacarie Daudi; nake Daudi akĩigua ũhoro ũcio, agĩikũrũka agĩthiĩ kĩhingo-inĩ kĩu kĩa hinya.Nao Afilisiti magĩgĩkorũo maambatĩte makaarania ita ciao gĩtuamba kĩa Refaimu,nake Daudi agĩgĩtuĩria ũhoro he Jehova, akĩũria atĩrĩ, Nĩngwambata ’thiĩ ngahũrane na Afilisiti? Ningĩ-rĩ, nĩũkũmarekereria ũmaneane moko-inĩ makwa hihi? Nake Jehova akĩĩra Daudi atĩrĩ, Ambata, nĩ gũkorũo ndirĩ hingo itekũrekereria Afilisiti ndĩmaneane moko-inĩ maku.Nake Daudi agĩgĩthiĩ agĩkinya Baali-perazimu, akĩmahũrĩra kuo; agĩcoka akiuga ũũ: Jehova nĩahehenjangĩte thũ ciakwa irĩ mbere yakwa, o ta ũrĩa maĩ matathũragĩra handũ, makoina. Na tondũ ũcio agĩgĩĩta handũ hau Baali-perazimu.Nao Afilisiti magĩgĩtiga mĩhianano ya ngai ciao hau, nake Daudi na andũ ake makĩmĩoya magĩthiĩ nayo.Ningĩ Afilisiti magĩgĩcoka makĩambata o rĩngĩ, makĩĩarania o kũu gĩtuamba-inĩ kĩu kĩa Refaimu.Na rĩrĩ, hĩndĩ ĩrĩa Daudi aatuĩririe ũhoro ũcio he Jehova, Jehova akiuga atĩrĩ, Tiga kwambata; thiĩ ũmathiũrũrũke ũmoimĩte na thutha, ũmakore ũmarutĩtie na kũrĩa kũng’etheire mĩkũngũgũ-inĩ.Na gũgatuĩka atĩrĩ, atĩ rĩrĩa ũrĩigua ta kũrĩ andũ megũthiĩ makĩrumagia thĩ mĩkũngũgũ-inĩ ĩo igũrũ-rĩ, ũkĩarahũke o narua; nĩ gũkorũo hĩndĩ ĩo nĩguo Jehova arĩkorũo oimagarĩte akũgĩe mbere nĩguo akahũre ita ya Afilisiti.Nake Daudi agĩgĩĩka ũguo, o ta ũrĩa Jehova aamwathire; agĩkĩhũra Afilisiti amarutĩtie Geba o nginya Gezeri.Ningĩ Daudi agĩgĩcokereria njamba ciothe iria thure cia Isiraeli hamwe; nacio ciarĩ ngiri mĩrongo ĩtatũ.Agĩgĩũkĩra, agĩthiĩ na andũ acio othe maarĩ hamwe nake, makiuma Baale Juda, makaambatie ithandũkũ rĩa Ngai, marĩrute kuo, o rĩu rĩĩtanĩtio na Rĩĩtwa Rĩake, naguo nĩ ta kuuga rĩĩtwa rĩa Jehova Mũnene wa Ita, we ũrĩa ũikaraga gatagatĩ-inĩ ka makerubi.Narĩo ithandũkũ rĩu rĩa Ngai makĩrĩigĩrĩra igũrũ rĩa ngari njerũ, makĩrĩruta nyũmba ya Abinadabu ĩrĩa yarĩ hau kĩrĩma igũrũ; nao Uza na Ahio, ariũ a Abinadabu, nĩo maatuĩkire atwari a ngari ĩo njerũ.Magĩkĩmĩruta kũu mũciĩ wa Abinadabu kĩrĩma-inĩ kĩu, ĩĩ na ithandũkũ rĩu rĩa Ngai igũrũ rĩayo; nake Ahio agĩthiĩ mbere ya ithandũkũ rĩu.Nake Daudi, o na andũ othe a nyũmba ya Isiraeli, magĩkĩinĩra mbere ya Jehova makĩhũraga inanda cia mĩthemba mĩingĩ, o iria ithondeketwo na mũtĩ wa mũthengera, na inanda cia mũgeto iria nene, na inanda cia kĩnubi, na tũhembe, na njingiri, na thani iria ihũrithanagio ikagamba.Nao maakinya kĩhuhĩro-inĩ kĩa ngano kĩa Nakoni-rĩ, Uza agĩtambũrũkĩria ithandũkũ rĩu rĩa Ngai guoko akĩrĩnyita, nĩ ũndũ ndegwa nĩciahĩngĩtwo.Nake Jehova agĩgĩcinwo nĩ marakara nĩ ũndũ wa Uza; Ngai akĩmũhũrĩra o ro hau nĩ ũndũ wa ihĩtia rĩu rĩake, agĩgĩkuĩra o hau ithandũkũ-inĩ rĩu rĩa Ngai.Nake Daudi agĩkĩigua ũũru nĩ ũndũ wa ũguo Jehova aaguthũkĩire Uza, agĩgĩtua handũ hau Perezu-uza; naho hatũire hetagwo ũguo o na ũmũthĩ.Nake Daudi agĩgĩĩtigĩra Jehova mũthenya ũcio, akĩũria atĩrĩ, Ĩ ithandũkũ rĩrĩ rĩa Jehova rĩgagĩkinya gwakwa atĩa hihi?Na tondũ ũcio Daudi ndetĩkĩrire gũthamĩria ithandũkũ rĩu rĩa Jehova kũu aatũire, itũũra rĩa Daudi; no aarĩkerũrithirie akĩrĩtonyia mũciĩ wa Obedi-edomu, ũrĩa Mũgiti.Narĩo ithandũkũ rĩu rĩa Jehova rĩgĩikara kũu mũciĩ wa Obedi-edomu, ũcio Mũgiti, mĩeri ĩtatũ; nake Jehova agĩkĩrathima Obedi-edomu, o na nyũmba yake yothe.Naguo ũhoro ũcio ũgĩkĩheo mũthamaki Daudi, akĩĩrũo atĩrĩ, Jehova nĩarathimĩte nyũmba ya Obedi-edomu, o na kĩrĩa gĩothe e nakĩo, nĩ ũndũ wa ithandũkũ rĩu rĩa Ngai. Nake Daudi agĩgĩthiĩ akĩruta ithandũkũ rĩu rĩa Ngai mũciĩ wa Obedi-edomu, akĩrĩambatia itũũra rĩa Daudi akenete.Na gũgĩkinya atĩrĩ, atĩ andũ acio maakuuĩte ĩthandũkũ rĩa Jehova maakinya makinya matandatũ-rĩ, Daudi agĩkĩruta ndegwa, o na nyamũ noru ya gĩcegũ, ituĩke igongona.Ningĩ Daudi akĩinĩra mbere ya Jehova na hinya wake wothe, nake Daudi agĩkorũo ehotorete ebodi ya gatani.Ũguo nĩguo Daudi, na andũ othe a nyũmba ya Isiraeli, maambatirie ithandũkũ rĩu rĩa Jehova, makĩanagĩrĩra mũno, na gũkĩhuhagwo coro.Na gũgĩtuĩka atĩrĩ, atĩ ihinda rĩrĩa ithandũkũ rĩu rĩa Jehova rĩakinyaga itũũra-inĩ rĩa Daudi, Mikali, mwarĩ wa Saulu, agĩcũthĩrĩria na nja arĩ ndirica-inĩ, agĩkĩona mũthamaki Daudi agĩthiĩ agĩtũrũhaga, akĩinaga mbere ya Jehova; nake akĩmũnyarara na ngoro.Narĩo ithandũkũ rĩu rĩa Jehova rĩgĩgĩtonyio handũ harĩo, o hau gatagatĩ ka hema ĩrĩa Daudi aambĩte nĩ ũndũ warĩo; nake Daudi akĩrutĩra mahaki ma njino, o na magongona ma ũiguano, kũu mbere ya Jehova.Na rĩrĩ, aarĩkia kũruta mahaki macio ma njino, o na magongona ma ũiguano-rĩ, akĩrathima andũ acio rĩĩtwa-inĩ rĩa Jehova, Mũnene wa Ita.Ningĩ akĩgayanĩria andũ othe, o kĩrĩndĩ kĩu gĩothe gĩa Isiraeli, arũme o na aka, irio; o mũndũ agĩkĩmũhe mũgate ũmwe, na gĩcunjĩ kĩa nyama, o na gĩkũmba gĩa thabibu nyũmũ. Thutha wa ũguo andũ acio othe magĩĩthiĩra, o mũndũ akĩinũka gwake mũciĩ.Nake Daudi agĩkĩhũndũka akĩinũka nĩguo akarathime andũ othe a nyũmba yake. Nake Mikali, mwarĩ wa Saulu, agĩkiumagara nĩguo agatũnge Daudi, akiuga atĩrĩ, Hĩ! Kaĩ mũthamaki wa Isiraeli nĩegoocithĩtie ũmũthĩ eguũrĩtie nguo yake ya ũthamaki akĩonagwo nĩ ndungata cia airĩtu cia ndungata ciake, ta ũrĩa mũndũ ũtarĩ kĩene eguũragia nguo orĩte thoni-ĩ!Nake Daudi agĩgĩcokeria Mikali atĩrĩ, Ũndũ ũcio ũgwĩkagwo mbere ya Jehova, o we ũcio wa’thurire ithenya rĩa thoguo, o na rĩa andũ othe a nyũmba yake, nĩ getha andue mũnene wa gwatha andũ a Jehova, naguo ũguo nĩ ta kuuga Isiraeli; na tondũ ũcio no mũhaka nyinĩre mbere ya Jehova.Na nĩngwĩtua ta njagĩte gĩtĩo makĩria kũrĩ ũguo ndariĩ rĩu, na ndĩĩonage niĩ mwene o ta ndĩ mũnyinyi mũno; no rĩrĩ, ha ũhoro wa ndungata cia airĩtu icio wagweta-rĩ, niĩ nĩ gũtĩo ngũtĩo nĩcio.Na rĩrĩ, Mikali, mwarĩ wa Saulu, ndaigana kũgĩa na kaana o nginya mũthenya ũrĩa aakuire.Na gũgĩkinya atĩrĩ, atĩ hĩndĩ ĩrĩa mũthamaki Daudi aatũũrire nyũmba yake, o nake Jehova agĩkorũo atũmĩte ahurũke agatiga gũũkĩrĩrũo nĩ thũ ciake iria ciamũrigicĩirie na mĩena yothe-rĩ,agĩkĩĩra Nathani, ũrĩa mũnabii, atĩrĩ, Ta rora wone atĩ rĩu niĩ ndũũraga nyũmba yakĩtwo na mĩtarakwa, no rĩrĩ, ithandũkũ rĩa Ngai rĩtũũraga o matama-inĩ marĩa ma kũrĩhumbĩra.Nake Nathani agĩkĩĩra mũthamaki atĩrĩ, Thiĩ, ũgeke ũndũ o wothe ũrĩa wĩ ngoro-inĩ yaku; nĩ gũkorũo Jehova arĩ hamwe nawe.Na gũgĩkinya atĩrĩ, atĩ ũtukũ o ro ũcio, ndũmĩrĩri ya Jehova ĩgĩkinyĩrĩra Nathani, akĩĩrũo atĩrĩ,Thiĩ ũkere ndungata yakwa Daudi atĩrĩ, Jehova oiga ũũ: Atĩrĩrĩ, anga nĩ wega ũnjakĩre nyũmba nĩguo ndĩmĩtũũre,kuona atĩ ndirĩ ndaikara nyũmba kuuma mũthenya ũrĩa ndaambatirie ciana cia Isiraeli, ciume Misiri, o na ũmũthĩ, nĩ gũtũũra ndũire ’thiaga ndĩ hema-inĩ, o na gĩikaro-inĩ?Atĩrĩrĩ, kũndũ kũrĩa guothe ndanathiĩ na ciana cia Isiraeli ciothe-rĩ, ndĩ ndaaria kiugo o na kĩmwe hihi na mũtiirĩrĩri o na ũmwe wa mĩhĩrĩga ya ciana cia Isiraeli ĩrĩa ndaathire ĩrĩithagie andũ akwa Isiraeli, ngĩũria ũũ: Nĩ kĩ kĩanagiria mũnjakĩre nyũmba ya mĩtarakwa?Na rĩu tondũ ũcio nĩ wega ũkere Daudi ndungata yakwa atĩrĩ, Jehova Mũnene wa Ita, oiga ũũ: Atĩrĩrĩ, ndakũrutire ciugũ-inĩ cia mbũri ũtige gũcirũmĩrĩra, nĩ getha ũtuĩke mũnene wa gwathaga andũ akwa Isiraeli;na nĩnjikarĩte hamwe nawe kũndũ kũrĩa guothe wanathiĩ, na nĩ’ninĩte thũ ciaku ciothe, ikehera mbere yaku; na nĩngatũma ũgĩe igweta mũno o ta andũ a gũkũ thĩ arĩa marĩ igweta mũno.Nao andũ akwa Isiraeli nĩngũmathurĩra handũ ndĩmahande ho, nĩ getha matũũrage handũ hao kĩũmbe, na matigacoka gũthamio rĩngĩ o na rĩ; o na kana ciana iria njaganu icoke kũmanyarira o na atĩa, o ta ũrĩa ciekaga tene,o na ta ũrĩa gwatariĩ kuuma mũthenya ũrĩa ndaathanire ngiuga atĩ atiirĩrĩri-bũrũri matuĩke a gũtiirĩrĩra andũ akwa Isiraeli. Na nĩngũkũhurũkia, ũtige kũnyarirũo nĩ thũ ciaku ciothe. O na ningĩ Jehova egũkwĩra atĩrĩ, atĩ Jehova nĩakahanda nyũmba yaku.Na rĩrĩ, hĩndĩ ĩrĩa matukũ maku makahingio nawe ũkome hamwe na mathoguo, nĩngahanda mũndũ wa mbeũ yaku ĩrĩa ĩgoka thutha waku, yumĩte mũthimo waku; o naguo ũthamaki wake nĩngatũma ũikare ũrũmĩte mũno.Mũndũ ũcio nĩwe ũgaakĩra rĩĩtwa rĩakwa nyũmba, na nĩngatũma gĩtĩ gĩa ũthamaki wake gĩtũũre kĩrũmĩte mũno tene na tene.Na nĩ niĩ ngatuĩka ithe, nake atuĩke mũrũ wakwa; na angĩkehia-rĩ, ngamũhũraga na rũthanju ta rũrĩa andũ a gũkũ thĩ mahũragwo naruo, o na mahũra ta marĩa ciana cia andũ a gũkũ thĩ ihũragwo.No rĩrĩ, tha ciakwa itikamũthengera ta ũrĩa ndacithengirie harĩ Saulu, o ũcio ndeheririe mbere yaku.Naruo rũciaro rũaku, o na ũthamaki waku, nĩũkona ihandĩtwo igatũũra irũmĩte mũno, tene na tene; o naguo ũhoro waku wa gũikarĩra gĩtĩ-gĩa-ũthamaki nĩũkahandwo ũtũũre ũrũmĩte wega tene na tene.Na rĩrĩ, o ta ũrĩa ũhoro ũcio wothe watariĩ, o na ta ũrĩa ũhoro wothe wa kĩoneki kĩa Nathani gĩa ũtukũ watariĩ, ũguo noguo Nathani aaririe akĩĩra Daudi.Hĩndĩ ĩo mũthamaki Daudi agĩtonya nyũmba thĩinĩ, agĩikara thĩ mbere ya Jehova, nake akiuga ũũ: Atĩrĩrĩ, Mwathani Ngai, niĩ ndĩ ũ, o nayo nyũmba yakwa nĩ ndũũ, atĩ nĩkĩo ũnginyĩtie o haha ndĩ?Na rĩrĩ, Mwathani Ngai, ũndũ ũcio ũwonete na maitho maku ta ũrĩ mũnyinyi, ũgagĩcoka kwaria ũhoro wa nyũmba yakwa niĩ ndungata yaku, wa ihinda iraya rĩrĩa rĩgoka thutha-inĩ o na ningĩ wee, Mwathani Ngai, ũndũ ũcio naguo nĩũwarĩtie o ta ũrĩa ũhoro wa andũ a gũkũ thĩ ũtariĩ!Niĩ na niĩ Daudi-rĩ, nĩ ũndũ ũngĩ ũrĩkũ hihi ingĩgĩcoka gũkwĩra makĩria? Nĩ ũndũ-rĩ, wee, Mwathani Ngai nĩũnjũĩ niĩ ndungata yaku.Tondũ wa ũhoro ũcio warĩtie, o na ũndũ wa ũrĩa wendete gwĩka na ngoro yaku, nĩkĩo wĩkĩte maũndũ macio manene ũguo, nĩ getha ũ’menyithie niĩ, ndungata yaku, ũhoro wamo.Tondũ ũcio, wee Jehova Ngai, ũrĩ mũnene mũno; nĩ gũkorũo gũtirĩ ũngĩ ũhaana tawe, o na kana gũkagĩa Ngai ũngĩ tiga wee, o ta ũrĩa ũhoro wothe ũrĩa twĩiguĩrĩire na matũ maitũ ũtariĩ.Ningĩ-rĩ, nĩ rũrĩrĩ rũrĩkũ gũkũ thĩ rũtariĩ ta andũ aku o aya a Isiraeli, o aya Ngai aathiire gwĩkũũrĩra matuĩke rũrĩrĩ rũake kĩũmbe, nĩ getha atũme we mwene egĩĩre igweta; na eke maũndũ manene nĩ ũndũ wanyu, o na maũndũ ma kũmakania nĩ ũndũ wa bũrũri waku, o na mbere ya andũ aku, Ngai, aya wekũũrĩire wee mwene, ũkĩmaruta Misiri moime ndũrĩrĩ-inĩ ingĩ, na meherere ngai ciacio?Na ningĩ nĩwatũmire andũ aku, Isiraeli, mehande maikare marũmĩte wega marĩ aku, matuĩke rũrĩrĩ rũaku kĩũmbe tene na tene; o nawe Jehova ũgĩtuĩka Ngai wao.Na rĩu Jehova Ngai, ũhoro ũcio warĩtie ũngoniĩ niĩ ndungata yaku, o na ũkoniĩ nyũmba yakwa-rĩ, tũũra ũwĩkĩrĩte hinya tene na tene, na wĩke o ta ũguo uugĩte.Narĩo rĩĩtwa rĩaku tũma rĩtũũre rĩnenehagio tene na tene, na kwĩragwo atĩrĩ, Jehova, Mũnene wa Ita, nĩwe Ngai ũrĩa wathaga Isiraeli; o nayo nyũmba ya ndungata yaku, Daudi, nĩĩkahandwo ĩtũũre ĩrũmĩte wega mbere yaku.Nĩ gũkorũo wee Jehova, Mũnene wa Ita, Ngai wa Isiraeli, nĩũnguũrĩirie niĩ ndungata yaku ũndũ ũyũ, ũkoiga atĩrĩ, Nĩngakũhandĩra nyũmba; na tondũ ũcio niĩ, ndungata yaku, nĩnyonete arĩ wega na ngoro yakwa atĩ ngũhoe ihoya rĩu.Na rĩu wee Mwathani Ngai, wee nĩwe Ngai, naguo ũhoro waku nĩ wa ma, o ma, na nĩũnjĩrĩire niĩ, ndungata yaku, ũndũ ũcio mwega.Na tondũ ũcio, ndagũthaitha ũrathime nyũmba yakwa, niĩ ndungata yaku, nĩ getha ĩtũũre mbere yaku tene na tene; nĩ gũkorũo wee Mwathani Ngai nĩwe uugĩte ũndũ ũcio; nayo nyũmba yakwa niĩ ndungata yaku-rĩ, tũma ĩtũũre ĩrĩ ndathime na kĩrathimo gĩaku tene na tene.Na gũgĩkinya atĩrĩ, atĩ thutha wa maũndũ macio, Daudi akĩhũra Afilisiti akĩmatoria biũ; agĩkĩmatunya itũũra rĩao rĩrĩa rĩohete marĩa mangĩ na hinya, agĩgĩathana kuo ithenya rĩao.Ningĩ akĩhũra Amoabi, agĩcoka akĩmaara mĩhari makometio thĩ, nao andũ a mĩhari ĩĩrĩ akĩmathura a kũũragwo, na a mũhari ũmwe mũgima a gũtigwo muoyo. Nao Amoabi magĩgĩtuĩka ndungata cia Daudi, makamũrutagĩra igoti.Ningĩ Daudi akĩhũra Hadadezeri, mũrũ wa Rehobu, mũthamaki wa Zoba, e ithiĩro rĩa gũcokithia bũrũri wake ũrĩa aatunyĩtwo gũkuhĩ na Rũũĩ rũa Farati.Nake Daudi agĩkĩmũtunya andũ ngiri ĩmwe na magana mũgwanja arĩa mathiaga mahaicĩte mbarathi, na andũ arĩa metwaraga na magũrũ ngiri mĩrongo ĩĩrĩ; nacio mbarathi ciao ciothe cia ngari cia ita agĩcitemenga magũrũ agĩcithuithia; no rĩrĩ, nĩaatigirie imwe cia kũigana gũkururagia ngari cia ita igana rĩmwe.Na rĩrĩ, hĩndĩ ĩrĩa Asuriata a Dameski maathiire gũteithia Hadadezeri, mũthamaki wa Zoba, Daudi akĩũraga Asuriata ngiri mĩrongo ĩĩrĩ na igĩrĩ thĩinĩ wao.Thutha wa ũguo Daudi agĩkĩiga athigari a kũrangĩra kũndũ o kũndũ kũu Suriata ya Dameski; nao Asuriata magĩgĩtuĩka ndungata cia Daudi, makamũrutagĩra igoti. Nake Jehova agĩgĩtũma Daudi ahootane kũndũ guothe kũrĩa aathiaga.Nake Daudi akĩoya ngo cia thahabu iria ndungata cia Hadadezeri ciarĩ nacio, agĩcitwara Jerusalemu.Ningĩ mũthamaki, ti Daudi, akĩruta icango nyingĩ mũno Beta, na Bethorai, matũũra ma Hadadezeri.Na hĩndĩ ĩrĩa Toi, mũthamaki wa Hamathu, aaiguire atĩ Daudi nĩaahũrĩte ita yothe ya Hadadezeri,agĩkĩrekia Joramu, mũriũ, he mũthamaki Daudi, akamũgeithie, o na amũrathimithie, nĩ ũndũ wa ũrĩa aarũĩte na Hadadezeri, akamũhũra biũ; nĩ gũkorũo Hadadezeri na Toi nĩmaagĩaga na mbaara kaingĩ. Nake Joramu agĩthiĩ akuuĩte indo cia betha, o na cia thahabu, o na cia icango.O nacio indo icio, Daudi agĩciamũrĩra Jehova, igĩgĩturanĩrũo na indo iria ingĩ cia betha, o na cia thahabu, iria aamũrĩire Jehova cia ndũrĩrĩ ciothe iria aahootete;nacio indo icio cioimĩte Suriata, o na Moabi, o na gwa ciana cia Amoni, o na kwa Afilisiti, o na kwa Amaleki, o na indo-inĩ iria ciatahĩtwo Hadadezeri wa Rehobu, mũthamaki wa Zoba.Nake Daudi agĩkĩgĩa igweta mũno hĩndĩ ĩrĩa oimire kũhũra Asuriata andũ ngiri ikũmi na inyanya o kũu Gĩtuamba gĩa Cumbĩ.Ningĩ agĩkĩiga athigari a kũrangĩra kũu Edomu; nakuo kũu Edomu akĩiga athigari acio kũndũ guothe, nao Aedomu othe magĩgĩtuĩka ndungata cia Daudi. Nake Jehova agĩgĩtũma Daudi ahootane kũndũ guothe kũrĩa aathiaga.Daudi agĩgĩthamaka bũrũri wothe wa Isiraeli, o na agatuithanagia andũ ake othe macira, namo macira macio akamatuithanagia na kĩhooto.Nake Joabu wa Zeruia nĩwe warĩ mũnene wa mbũtũ cia ita; nake Jehoshafatu wa Ahiludu nĩwe warĩ mwandĩki maũndũ ma ihinda rĩu;nake Zadoku wa Ahitubu, na Ahimeleku wa Abiatharu, nĩo maarĩ athĩnjĩri-Ngai; nake Seraia nĩwe warĩ mwandĩki marũa;nake Benaia wa Jehoiada nĩwe warĩ mũrori wa Akerethi na Apelethi; nao ariũ a Daudi maarĩ athĩnjĩri-Ngai.Nake Daudi agĩkĩũria atĩrĩ, Ĩ hihi nĩkũrĩ mũndũ o na ũmwe ũtigarĩte wa nyũmba ya Saulu ũrĩa ingĩhota gwĩka maũndũ mega ma ũtugi nĩ ũndũ wa Jonathani?Na rĩrĩ, gwakĩrĩ ndungata ĩmwe ya andũ a nyũmba ya Saulu, nayo yetagwo Ziba; nao andũ makĩmĩĩta ĩthiĩ he Daudi; nake mũthamaki akĩmĩũria atĩrĩ, Wee nĩwe Ziba? Nayo ĩkiuga atĩrĩ, Niĩ ndungata yaku, nĩ niĩ we.Nake mũthamaki akĩmũũria atĩrĩ, Kaĩ hatarĩ mũndũ o na ũmwe ũtigarĩte o na rĩu wa nyũmba ya Saulu, nĩ getha ndĩmwĩke maũndũ mega ma ũtugi wa Ngai? Nake Ziba agĩkĩĩra mũthamaki atĩrĩ, Jonathani e na mũriũ ũmwe aatigĩirio, nake nĩ mũndũ ũthuaga.Mũthamaki agĩkĩmũũria atĩrĩ, Mũndũ ũcio e ha rĩu? Nake Ziba agĩkĩĩra mũthamaki ũũ: Atĩrĩrĩ, arĩ kwa Makiru wa Amieli, mũciĩ, o kũu Lo-debari.Hĩndĩ ĩo mũthamaki, ti Daudi, akĩrekania, akĩmũgĩrithia, akĩmũrutithia mũciĩ wa Makiru wa Amieli, o kũu Lo-debari.Nake Mefiboshethu ũcio wa Jonathani wa Saulu agĩthiĩ agĩkinya he Daudi, akĩĩgũithia, agĩturumithia ũthiũ thĩ, akĩmwĩnyihĩria. Nake Daudi akiuga atĩrĩ, Mefiboshethu. Nake agĩgĩcokia ũũ: Niĩ ũyũ, ndungata yaku!Nake Daudi akĩmwĩra atĩrĩ, Tiga gwĩtigĩra, nĩ ũndũ ti-itherũ nĩngũgwĩka maũndũ mega ma ũtugi nĩ ũndũ wa thoguo Jonathani, na nĩngũgũcokeria gĩthaka gĩa thoguo Saulu gĩothe; nawe ũgũtũũra ũrĩagĩra irio metha-inĩ yakwa hingo ciothe.Nake Mefiboshethu akĩĩinamia akĩmwĩnyihĩria, akiuga atĩrĩ, He! Niĩ ndungata yaku ndĩ mũndũ wa kĩ, atĩ nĩkĩo wendete kũndora, o niĩ ndariĩ ta ngui nguũ?Hĩndĩ ĩo mũthamaki agĩgĩĩta Ziba, ndungata ĩo ya Saulu, akĩmĩĩra atĩrĩ, Indo ciothe iria ciarĩ cia Saulu, o na cia nyũmba yake yothe, nĩndacihe mũrũ wa mwathi waku.Nawe nĩwe ũrĩmũrĩmagĩra mĩgũnda, mwĩ na ariũ aku, o na ndungata ciaku, namo maciaro mayo ũmainũkagie mũciĩ, nĩ getha mũrũ wa mwathi waku onage irio cia kũrĩa; no rĩrĩ, Mefiboshethu, mũrũ wa mwathi waku, arĩrĩagĩra irio metha-inĩ yakwa hĩndĩ ciothe. Nake Ziba agĩkorũo arĩ na ariũ ake andũ ikũmi na atano, o na ndungata mĩrongo ĩĩrĩ.Hĩndĩ ĩo Ziba akĩĩra mũthamaki atĩrĩ, O ta ũrĩa maũndũ mothe matariĩ marĩa ũkũnjatha niĩ ndungata yaku, wee mũthamaki ũyũ, mwathi wakwa-rĩ, ũguo noguo niĩ, ndungata yaku, ndĩrĩĩkaga. Naho ha ũhoro wa Mefiboshethu, mũthamaki akiuga atĩrĩ, Arĩrĩagĩra irio metha-inĩ yakwa, o ta arĩ mũndũ ũmwe wa ariũ a mũthamaki.Nake Mefiboshethu aarĩ na kamwana kanini getagwo Mika. Nao andũ othe arĩa maatũũrĩte mũciĩ wa Ziba magĩgĩtuĩka ndungata cia Mefiboshethu.Nake Mefiboshethu agĩgĩtũũra Jerusalemu; nĩ ũndũ aarĩagĩra irio metha-inĩ ya mũthamaki hĩndĩ ciothe; nake nĩaathuaga magũrũ merĩ.Na gũgĩkinya atĩrĩ, atĩ thutha wa maũndũ macio, mũthamaki wa ciana cia Amoni agĩkua, nake Hanuni, mũriũ, agĩthamaka ithenya rĩake.Nake Daudi agĩkiuga atĩrĩ, Nĩngwĩka Hanuni, mũrũ wa Nahashi, maũndũ mega ma ũtugi, o ta ũrĩa ithe nake aanjĩkire maũndũ mega ma ũtugi. Na tondũ ũcio Daudi agĩkĩrekia ndungata ciake ikamũkirie maithori nĩ ũndũ wa gĩkuũ gĩa ithe. Nacio ndungata icio cia Daudi igĩgĩthiĩ, igĩkinya bũrũri wa ciana cia Amoni.No rĩrĩ, anene a ciana cia Amoni makĩũria Hanuni, mwathi wao, atĩrĩ, Anga ũgwĩciria atĩ Daudi nĩ gũtĩa atĩĩte thoguo ma, atĩ nĩkĩo akũrekeirie andũ a gũgũkiria maithori? Githĩ Daudi ti kũrekia areketie ndungata ciake ituĩrie ũrĩa itũũra rĩrĩ rĩtariĩ, na irĩthigane nĩguo acoke arĩng’aũranie?Tondũ ũcio Hanuni agĩkĩnyitithia ndungata icio cia Daudi agĩcienjithia nderu ciacio rũere rũmwe, o nacio nguo ciacio agĩcitinĩria itina-inĩ na gatagatĩ, agĩcirekia ciĩthiĩre.Na rĩrĩ, Daudi aaheo ũhoro ũcio, akĩrekia andũ magacitũnge, nĩ ũndũ andũ acio nĩmaaconorithĩtio mũno mũno. Nake mũthamaki agĩkiuga atĩrĩ, Ikarai o kũu Jeriko o nginya nderu cianyu imere, na hĩndĩ ĩo mũgagĩcoka gũkũ.Na rĩrĩ, hĩndĩ ĩrĩa ciana cia Amoni cionire atĩ nĩituĩkĩte ta kĩndũ gĩthũũrĩtwo mũno nĩ Daudi-rĩ, ikĩrekeria Aauriata a Bethi-rehobu andũ, ikĩrĩkanĩra nao atĩ imahe mũcara nĩ getha maciteithie; o na Asuriata a Zoba, andũ ngiri mĩrongo ĩĩrĩ arĩa metwaraga na magũrũ, ikĩrĩkanĩra o ro ũguo nao, o na mũthamaki wa Maaka, hamwe na andũ ake ngiri ĩmwe, o na andũ a Tobu ngiri ikũmi na igĩrĩ.Na rĩrĩ, Daudi aaigua ũhoro ũcio, akĩrekia Joabu, o na ita yothe ya andũ arĩa njamba.Nacio ciana cia Amoni ikiumagara, ikĩarania ita yacio itonyero-inĩ rĩa kĩhingo; nao Asuriata a Zoba, o na a Rehobu, o na andũ a Tobu, o na a Maaka, magĩkorũo marĩ oiki kũu werũ-inĩ.Na rĩrĩ, hĩndĩ ĩrĩa Joabu onire atĩ ita nĩyaaranĩtio na mbere yake o na thutha wake-rĩ, agĩcokanĩrĩria andũ othe a Isiraeli njamba iria thure, akĩmaarania nĩguo mahũrane na Asuriata;nao andũ arĩa angĩ akĩmekĩra moko-inĩ ma Abishai, mũrũ wa nyina, o nao akĩmaarania nĩguo mahũrane na ciana cia Amoni.Nake agĩkĩĩra Abishai atĩrĩ, Asuriata maangĩria hinya-rĩ; ũgĩũke ũndeithie; no ciana cia Amoni ciagũkĩria hiaya, nĩngũũka gũgũteithia.Ũmĩrĩria mũno, tũhũrane ta arũme ki nĩ ũndũ wa andũ aitũ, o na ũndũ wa matũũra marĩa ma Ngai witũ; nake Jehova aroeka o ta ũrĩa ekuona kwagĩrĩire.Tondũ ũcio Joabu, o na andũ arĩa maarĩ hamwe nake, magĩthengerera ita-inĩ makahũrane na Asuriata; nao Asuriata makĩmũũrĩra.Na rĩrĩ, hĩndĩ ĩrĩa ciana cia Amoni cionire atĩ Asuriata mekũũra-rĩ, o nacio ikĩũrĩra Abishai, igĩtonya itũũra rĩacio. Thutha wa ũguo Joabu agĩkĩhũndũka oimĩte harĩ ciana cia Amoni, agĩkinya Jerusalemu.Na rĩrĩ, hĩndĩ ĩrĩa Asuriata monire atĩ megũtorio nĩ Isiraeli-rĩ, magĩĩcokanĩrĩria othe hamwe.Nake Hadadezeri akĩrekania, akĩgĩrithia Asuriata arĩa maarĩ mũrĩmo ũrĩa ũngĩ wa Rũũĩ rũa Farati; nao magĩgĩũka magĩkinya Helamu me hamwe na Shobaku, mũnene wa ita ya Hadadezeri, amatongoretie.Naguo ũndũ ũcio ũkĩĩrũo Daudi; nake agĩgĩcokanĩrĩria Isiraeli othe, nao makĩringa Jorodani, magĩkinya kũu Helamu. Nao Asuriata magĩkĩĩarania kũu ita-inĩ, makĩhũrana nake.Na rĩrĩ, Asuriata acio magĩkĩũrĩra Isiraeli; nake Daudi akĩũraga Asuriata a makari ma ita magana mũgwanja, o na akĩũraga andũ angĩ ngiri mĩrongo ĩna arĩa maathiaga mahaicĩte mbarathi thĩinĩ wa Asuriata, o na akĩhũra Shobaku, mũnene wa ita yao, o nginya agĩkuĩra kuo.Na rĩrĩ, hĩndĩ ĩrĩa athamaki othe arĩa maarĩ ndungata cia Hadadezeri monire atĩ megũtorio biũ nĩ Isiraeli-rĩ, makĩara ũhoro na Isiraeli wa atĩ kũgĩe thayũ, magĩcoka Kũmatungatĩra. Tondũ ũcio Asuriata magĩgĩĩtigĩra gũcoka gũteithia ciana cia Amoni o na rĩ.Na gũgĩkinya atĩrĩ, atĩ mwaka ũyũ ũngĩ wakinya, o ihinda rĩrĩa athamaki mahũthĩire kuumagara mathiĩ ita-inĩ-rĩ, Daudi akĩrekia Joabu, o na ndungata iria ingĩ ciake, mathiĩ me rũmwe, o na Isiraeli othe, nao makĩnina ciana cia Amoni; magĩcoka makĩrigicĩria Raba marĩtunyane. No Daudi we mwene aaikarĩte Jerusalemu.Na gũgĩkinya atĩrĩ, atĩ o gũgĩthiĩ gũtuka-rĩ, Daudi agĩũkĩra, akiuma gĩtanda-inĩ gĩake, agĩceeranga kũu igũrũ nyũmba-inĩ yake ya ũthamaki; nake arĩ kũu igũrũ akĩona mũndũ-wa-nja agĩĩthamba; nake mũndũ-wa-nja ũcio agĩkorũo arĩ mũthaka mũno akĩonwo.Nake Daudi agĩkĩrekia andũ magatuĩrie ũhoro wa mũndũ-wa-nja ũcio. Nake mũndũ ũmwe akiuga atĩrĩ, Githĩ ũcio ti Bathi-sheba, mwarĩ wa Eliamu, mũka wa Uria ũrĩa Mũhiti?Nake Daudi agĩkĩrekia andũ, makamũgĩre; nake mũndũ-wa-nja ũcio agĩtonya harĩ we, nake akĩonana nake (nĩ gũkorũo nĩaakorirũo etheretie ihinda rĩake rĩa mweri); nake agĩgĩcoka kwao mũciĩ.Nake mũndũ-wa-nja ũcio agĩkĩgĩa ihu, akĩrekeria Daudi mũndũ, akiuga atĩrĩ, Ndĩ ihu.Nake Daudi agĩkĩrekeria Joabu mũndũ, akĩmwĩra atĩrĩ, Ndehithĩrie Mũhiti ũrĩa wĩtagwo Uria. Nake Joabu agĩgĩtwarithia Uria he Daudi.Na rĩrĩ, hĩndĩ ĩrĩa Uria aakinyire harĩ we, Daudi akĩmũhoya ũhoro wa ũrĩa Joabu atariĩ, na wa ũrĩa ũhoro wa andũ arĩa angĩ ũtariĩ, o na ũhoro wa ũrĩa ita irathiĩ.Nake Daudi agĩkĩĩra Uria atĩrĩ, Gĩikũrũke ũthiĩ gwaku mũciĩ, wĩthambe magũrũ. Nake Uria agĩgĩĩthiĩra akiuma he mũthamaki nyũmba; agĩkĩrũmĩrĩrio irio iria aaheetwo nĩ mũthamaki.No rĩrĩ, Uria aakomire mũromo-inĩ wa nyũmba ya mũthamaki hamwe na ndungata cia mwathi wake ciothe, na ndaigana gũikũrũka gwake mũciĩ.Na rĩrĩ, hĩndĩ ĩrĩa Daudi aaheirũo ũhoro ũcio, atĩ Uria ndanaikũrũka gwake mũciĩ-rĩ, Daudi agĩkĩũria Uria atĩrĩ, Githĩ ndũkiumĩte rũgendo-inĩ? Nĩ kĩ gĩkĩgirĩtie ũikũrũke gwaku mũciĩ?Nake Uria agĩkĩĩra Daudi atĩrĩ, Ithandũkũ rĩa Ngai, o na Isiraeli na Juda, maikarĩte ithũnũ-inĩ, o nake Joabu, mwathi wakwa, o na ndungata cia mwathi wakwa, maikarĩte kĩraaro-inĩ kĩao kũu werũ-inĩ; kuona nĩ ũguo-rĩ, kaĩ niĩ ngũgĩthiĩ gwakwa mũciĩ, ngarĩe na nganyue, o na nyonane na mũka wakwa atĩa? O ta ũrĩa wee ũtũũraga muoyo, o na ta ũrĩa ngoro yaku ĩtũũraga muoyo-rĩ, ndingĩĩka ũndũ ũcio.Ningĩ Daudi agĩkĩĩra Uria atĩrĩ, O naguo ũmũthĩ gĩikare haha, na rũciũ ndoke gũkũreka wĩthiĩre. Tondũ ũcio Uria agĩgĩikara Jerusalemu mũthenya ũcio, o na mũthenya ũyũ ũngĩ wa ĩĩrĩ.Na hĩndĩ ĩrĩa Daudi aamwĩtire, nĩaarĩire, o na akĩnyua arĩ harĩ we; nake Daudi agĩgĩtũma arĩwo nĩ njohi; na hwaĩ-inĩ akiuma kũu agĩthiĩ gũkoma gĩtandainĩ gĩake me na ndungata cia mwathi wake; no rĩrĩ, ndaaikũrũkire gwake mũciĩ.Na gũgĩkinya atĩrĩ, atĩ rũcinĩ Daudi akĩroka kwandĩka marũa akĩmatwarithĩria Joabu na guoko kwa Uria.Agĩkĩandĩka marũa macio akiuga atĩrĩ, Twara Uria handũ ha mbere mũno, harĩa mbaara ĩĩhĩte mũno, nawe na andũ arĩa angĩ mũhũndũke na thutha mũmũtigĩrĩre agũthwo oragwo.Gũgĩgĩkinya atĩrĩ, atĩ hĩndĩ ĩrĩa Joabu aarangagĩra itũũra rĩu, akĩiga Uria handũ harĩa aamenyete atĩ nĩho njamba irĩ.Nao andũ a itũũra rĩu makiumagara, makĩhũrana na Joabu; na andũ amwe thĩinĩ wa ndungata cia Daudi makĩũragwo; o nake Uria ũcio Mũhiti agĩgĩkua.Hĩndĩ ĩo Joabu akĩrekia mũndũ akahe Daudi ũhoro wothe wa maũndũ marĩa mekĩkĩte mbaara-inĩ ĩo;nake agĩgĩatha mũndũ ũcio aareketie, akĩmwĩra atĩrĩ, Warĩkia kũhe mũthamaki ũhoro wothe wa maũndũ marĩa mekĩkĩte ita-inĩ-rĩ,nĩgũgakinya atĩrĩ, atĩ mũthamaki angĩkarakara, nake acoke akũũrie atĩrĩ, Nĩ kĩ gĩatũmire mũkuhĩhĩrie itũũra rĩu ũguo, mũhũrane narĩo? Kaĩ mũtaamenyete atĩ nĩmekũrathana na mĩguĩ me rũthingo-inĩ rũa itũũra igũrũ?Tene-rĩ, mũndũ ũrĩa wagũthire Abimeleku wa Jerub-beshethu, akĩmũũraga-rĩ, nĩ ũrĩkũ? Githĩ ti mũndũ-wa-nja wamũikĩirie thĩo, ĩkĩmũgũĩra yumĩte rũthingo igũrũ, nake agĩgĩkuĩra kũu Thebezu? Hĩ! Nĩ kĩ gĩagĩtũmire mũkuhĩhĩrie rũthingo ũguo? Ũgĩcoke uuge atĩrĩ, O nayo ndungata yaku, Uria, ũrĩa Mũhiti, nĩĩkuĩte.Tondũ ũcio mũrekio ũcio agĩthiĩ, agĩkinya he Daudi, akĩmũhe ũhoro wa maũndũ mothe macio maatũmĩte Joabu amũrekie.Nake mũndũ ũcio wareketio akĩĩra Daudi atĩrĩ, Andũ a itũũra rĩu nĩ hinya maatũkĩririe, nao makiumagara magĩũka magĩtũkora o kũu werũ-inĩ, na ithuĩ tũgĩkĩmatindĩka na thutha tũkĩmakinyia o itonyero-inĩ rĩa kĩhingo.Nao andũ arĩa maarathanaga na mĩguĩ me rũthingo-inĩ igũrũ magĩikia ndungata ciaku mĩguĩ; nacio ndungata imwe ciaku, mũthamaki ũyũ, nĩĩkuĩte, o nayo ndungata yaku ĩrĩa ĩĩtagwo Uria nĩĩkuĩte.Hĩndĩ ĩo Daudi agĩkĩĩra mũndũ ũcio wareketio atĩrĩ, Ũhoro ũrĩa ũkahe Joabu nĩ ũyũ: Atĩrĩrĩ, ũndũ ũcio nĩũtige gũkũiguithia ũũru, nĩ gũkorũo rũhiũ rũninaga mũndũ ũmwe o ta ũrĩa ũngĩ; gũtirĩ ũndũ; mbaara-inĩ ĩo mũrĩ nayo na itũũra rĩu-rĩ, rũmanĩriai kũmĩĩkĩra hinya, nĩguo mũrĩanange biũ. Wee ũkĩũmĩrĩrie Joabu na ciugo icio.Na rĩrĩ, mũka wa Uria aaigua atĩ Uria, mũthuriwe, nĩ mũkuũ-rĩ, akĩmũrĩrĩra.Na rĩrĩ, kĩrĩro gĩatuĩka, Daudi akĩrekia mũndũ agĩre mũndũ-wa-nja ũcio, agĩkĩmũinũkia gwake mũciĩ, nake agĩtuĩka mũka, akĩmũciarĩra kahĩĩ. No ũndũ ũcio Daudi ekĩte nĩwarakaririe Jehova.Nake Jehova agĩkĩrekia Nathani he Daudi. Nake agĩgĩthiĩ agĩkinya harĩ we akĩmwĩra atĩrĩ, Itũũra-inĩ rĩmwe nĩkwarĩ andũ erĩ; nao ũmwe aarĩ gĩtonga, nake ũrĩa ũngĩ aarĩ mũkĩa.Mũndũ ũcio wakĩrĩ gĩtonga-rĩ, aarĩ na ndũru nyingĩ mũno cia mbũri, o na ng’ombe;no mũndũ ũcio mũkĩa ndaarĩ na kĩndũ o na kĩ, tiga o kamwatĩ kamwe kanini karĩa aagũrĩte agakarera; nako gaakũrĩire o kũu gwake hamwe na ciana ciake; nako kaarĩaga kĩenyũ gĩake we mwene kĩa irio, o na gakanyuagĩra gĩkombe gĩake, o na ningĩ gaakomaga gĩthũri-inĩ gĩake, nako gaatuĩkĩte o ta mwarĩ.Nakĩo gĩtonga kĩu gĩgĩkorũo nĩ mũndũ wathiaga ũgeni, nakĩo gĩgĩcaĩra ũhiũ wakĩo wa mbũri o na wa ng’ombe nĩguo gĩthĩnjĩre mũgendi ũcio wakinyĩte gwakĩo mũciĩ; gĩgĩkĩnyita kamwatĩ ka mũndũ ũcio warĩ mũkĩa, gĩgĩthĩnjĩra mũgendi ũcio wakinyĩte gwakĩo mũciĩ.Nake Daudi agĩgĩcinwo nĩ marakara manene nĩ ũndũ wa mũndũ ũcio, nake akĩĩra Nathani atĩrĩ, O ta ũrĩa Jehova atũũraga muoyo-rĩ, mũndũ ũrĩa wĩkĩte ũguo aagĩrĩirũo no gũkua;nĩakarĩha kamwatĩ kau maita mana nĩ ũndũ wa ũndũ ũcio ekĩte, o na ũndũ wa ũrĩa aagĩte kũiguanĩra tha.Nake Nathani agĩkĩĩra Daudi atĩrĩ, Wee nĩwe mũndũ ũcio. Na atĩrĩrĩ, Jehova, o we ũrĩa Ngai wa Isiraeli, oiga ũũ: Atĩrĩrĩ, nĩ niĩ ndagũitĩrĩirie maguta ũtuĩke mũthamaki wa gũthamakĩra Isiraeli, na ngĩkũhonokia ngĩkũruta guoko-inĩ gwa Saulu,na ngĩkũhe nyũmba ya mwathi waku, o nao atumia a mwathi waku ngĩkũhe maikare gĩthũri-inĩ gĩaku, o na ngĩkũhe nyũmba ya Isiraeli, o na ya Juda; o na ningĩ atĩrĩ, maũndũ macio mangĩakorũo me manyinyi makaaga gũkũigana-rĩ, nĩingĩakuongerera maũndũ mangĩ mana na mana.Rĩu-rĩ, nĩ kĩ gĩgĩtũmĩte ũmene ũhoro wa Jehova, ũgeka ũndũ ũrĩa onaga wĩ mũũru? Ũtemengithĩtie Uria ũrĩa Mũhiti na rũhiũ rũa njora, na ũgathiĩ na mũka nĩguo atuĩke mũkaguo, ũgakĩmũũragithia na rũhiũ rũa njora rũa ciana cia Amoni.Rĩu-rĩ, tondũ wa ũhoro ũcio rũhiũ rũa mbaara rũtigacoka gũthenga thĩinĩ wa nyũmba yaku o na rĩ, nĩ ũndũ nĩũ’menete, na ũgathiĩ na mũka wa Uria, ũrĩa Mũhiti, atuĩke mũkaguo.Ningĩ Jehova oiga ũũ: Atĩrĩrĩ, ngakũrehithĩrie ũũru ũgũkore uumĩte o thĩinĩ wa nyũmba yaku wee mwene, o nao atumia aku ngagũtunya ũkĩĩonagĩra na maitho maku, ndĩmahe mũndũ ũngĩ, nake nĩagakoma na atumia acio aku mũthenya barigici.Nĩ ũndũ-rĩ, wee wekire ũndũ ũcio na hitho; no rĩrĩ, niĩ ngeka ũndũ ũcio ũngĩ ũkĩonagwo nĩ Aisiraeli othe, o mũthenya barigici.Nake Daudi agĩkĩĩra Nathani atĩrĩ, Nĩnjĩhĩtie Jehova. Nathani agĩkĩĩra Daudi atĩrĩ, o nake Jehova nĩakwehereirie wĩhia ũcio waku, na ndũkua.No rĩrĩ, tondũ wa ũrĩa ũtũmĩte thũ cia Jehova cione ũndũ wa gũtũma imũrume nĩ ũndũ wa ũndũ ũcio wĩkĩte-rĩ, no mũhaka kaana kau gaciarĩtwo gagakua.Nake Nathani agĩcoka agĩĩthiĩra, akĩinũka gwake mũciĩ.Nake Jehova agĩgĩtũma kaana kau mũka wa Uria aaciarĩire Daudi karũare mũno.Na tondũ ũcio Daudi agĩgĩthaitha Ngai mũno nĩ ũndũ wa kaana kau; agĩkĩĩhinga kũrĩa irio, agĩtonya nyũmba, akĩraara akomete thĩ ũtukũ ũcio wothe.Nao athuri a gwake mũciĩ magĩũkĩra, makĩmũrũgama mwena-inĩ nĩ getha mamũrũgamie na igũrũ; no nĩaaregire gũũkĩra, o na ndaigana kũrĩanĩra irio nao.Na gũgĩkinya atĩrĩ, atĩ mũthenya wa kũhingia matukũ mũgwanja wakinya-rĩ, kaana kau gagĩkua. Nacio ndungata cia Daudi igĩĩtigĩra kũmwĩra atĩ kaana nĩgakuĩte; nĩ ũndũ cioigire ũũ: Atĩrĩrĩ, hĩndĩ ĩrĩa kaana kararĩ muoyo, nĩtũraaragia nake, na ndaigue mĩgambo iitũ; rĩu hihi ekwĩgera ngero ĩrĩkũ, twamwĩra atĩ kaana nĩgakuĩte?No rĩrĩ, hĩndĩ ĩrĩa Daudi onire atĩ ndungata ciake nĩiraheehana, akĩmenya atĩ kaana nĩgakuĩte agĩkĩũria ndungata ciake atĩrĩ, Anga kaana nĩgakuĩte? Nao makiuga atĩrĩ, Ĩĩ, nĩgakuĩte.Hĩndĩ ĩo Daudi agĩgĩũkĩra, agĩĩthamba o na akĩĩhaka maguta, akĩgarũrĩra nguo ciake, agĩtonya nyũmba ya Jehova, akĩinamĩrĩra akĩhoya; thutha wa ũguo agĩcoka gwake mũciĩ; na etia irio-rĩ, andũ ake magĩciiga mbere yake, nake agĩkĩrĩa.Hĩndĩ ĩo ndungata ciake igĩkĩmũũria atĩrĩ, Ĩ ũndũ ũyũ weka nĩ ũrĩkũ? Hĩndĩ ĩrĩa kaana kararĩ muoyo-rĩ, nĩguo ũrehingĩte kũrĩa irio, na ũgakarĩrĩra; no rĩrĩa gaakua nĩ gũũkĩra wokĩra warĩa irio.Nake akiuga atĩrĩ, Hĩndĩ ĩo kaana kararĩ muoyo, nĩndĩrehingĩte kũrĩa irio, na ngakarĩrĩra, nĩ ũndũ ndĩroigaga atĩrĩ, Nũ ũũĩ kana hihi Jehova nĩekũnjiguĩra tha nĩguo kaana gakwa gatũũre muoyo?No rĩrĩ, rĩu kuona atĩ nĩgagĩkuĩte-rĩ, kaĩ ngũgĩtũũra ndĩĩhingĩte kũrĩa irio nĩ ũndũ kĩ? Ndakĩhota gũkariũkia? Niĩ nĩngathiĩ kũrĩ ko, no ko gatigacoka kũrĩ niĩ.Nake Daudi akĩhoreria mũka, Bathi-sheba, agĩcoka agĩtonya gwake, akĩonana nake; nake agĩgĩciara kahĩĩ, agĩgeta Suleimani. Nake Jehova agĩkenda,agĩgĩtwarithia ũhoro wako na Nathani ũrĩa mũnabii; nake Nathani agĩgatua Jedidia, nĩ ũndũ wa Jehova.Na rĩrĩ, Joabu akĩhũrana na Raba, itũũra rĩa ciana cia Amoni, nake agĩgĩtunyana itũũra rĩrĩa rĩa ũthamaki.Nake Joabu agĩkĩrekeria Daudi andũ akiuga atĩrĩ, Nĩ’hũranĩte na Raba, o na ngatunyana itũũra rĩa maĩ ngarĩĩgwatĩra.Na tondũ ũcio rĩu cokanĩrĩria andũ arĩa angĩ mũkaambe hema cianyu mũhũrane na itũũra rĩrĩ, mũrĩtunyane; nĩ getha ndigatunyane itũũra rĩrĩ niĩ mwene, narĩo hihi rĩcoke gwĩtanio na niĩ.Daudi agĩgĩcokanĩrĩria andũ othe hamwe, nao magĩthiĩ Raba, makĩhũrana narĩo, makĩrĩtunyana.O na ningĩ mũthamaki wao akĩmũruta tanji mũtwe; naguo ũritũ wayo warĩ wa taranda ĩmwe ya thahabu ĩgĩthimwo; na nĩyathecereirũo tũhiga twa goro; nayo ĩgĩgĩĩkĩrũo Daudi mũtwe. Nacio indo cia itũũra rĩu iria ciatahĩtwo agĩciumagaria; na ciarĩ nyingĩ mũno igakĩrĩrĩria.O nao andũ arĩa maarĩ kuo thĩinĩ akĩmoimagaria, akĩmatua arengi mĩtĩ na mĩthumeno, o na aruti wĩra na harũ o na mathanwa ma igera, o na aruti wĩra icua-inĩ rĩa mwaki wa gũcina matubarĩ; naguo ũguo noguo ekire matũũra mothe ma ciana cia Amoni. Nake Daudi, hamwe na andũ ake othe, magĩgĩcoka Jerusalemu.Na gũgĩkinya atĩrĩ, atĩ maũndũ macio maathira, Abisalomu, mũrũ wa Daudi, agĩkorũo arĩ na mwarĩ wa nyina mũthaka mũno, wetagwo Tamaru; nake Amunoni, mũrũ wa Daudi, akĩmwenda mũno.Amunoni ũcio agĩgĩtangĩka mũno o nginya akĩrũara nĩ ũndũ wa Tamaru, mwarĩ wa ithe; nĩ gũkorũo aarĩ mũirĩtu gathirange, nake Amunoni nĩonaga atĩ hatirĩ njĩra ya kũmwĩka ũndũ o na ũrĩkũ.No rĩrĩ, Amunoni aarĩ na mũratawe wetagwo Jonadabu, wa Shimea, mũrũ wa nyina na Daudi; nake Jonadabu ũcio agĩkorũo arĩ mũndũ mwara mũno.Nake akĩũria Amunoni atĩrĩ, Ĩ nĩ kĩ gĩtũmaga wee, mũrũ wa mũthamaki, ũikare ũkĩhĩnjaga ũũ mũthenya o mũthenya? Kaĩ ũtangĩkĩnjĩra gĩtũmi? Nake Amunoni akĩmwĩra atĩrĩ, Nĩ kwenda nyendete Tamaru, mwarĩ wa nyina na Abisalomu, mũrũ wa baba.Nake Jonadabu agĩkĩmwĩra atĩrĩ, Thiĩ ũgekomie gĩtanda-inĩ gĩaku, wĩtue ta wĩ mũrũaru; na rĩrĩa thoguo arĩũka gũkũrora, ũmwĩre atĩrĩ, Ndagũthaitha ũreke mwarĩ wa baba, Tamaru, oke andehere irio cia kũrĩa, na a’thondekere irio njũthĩrĩirie, nĩ getha ndĩcione, ndĩcirĩe acinyitĩte na guoko gwake.Tondũ ũcio Amunoni agĩĩkomia, agĩĩtua ta arĩ mũrũaru; na rĩrĩ, hĩndĩ ĩrĩa mũthamaki aathiire kũmũrora-rĩ, Amunoni agĩkĩĩra mũthamaki atĩrĩ, Ndagũthaitha ũreke mwarĩ wa baba Tamaru oke, nĩguo a’thondekere tũmĩgate twĩrĩ, njũthĩrĩirie, nĩ getha ndĩtũrĩe atũnyitĩte na guoko gwake.Hĩndĩ ĩo Daudi agĩkĩrekania mũciĩ Tamaru agetwo, akiuga atĩrĩ, Thiĩ o ro rĩu kwa mũrũ wa thoguo, Amunoni, nyũmba, ũkamũthondekere irio.Tondũ ũcio Tamaru agĩgĩthiĩ nyũmba ya mũrũ wa ithe, Amunoni; nake agĩkorũo nĩ gũkoma aakomete. Nake Tamaru agĩkĩoya kĩmere kĩa mũtu, agĩkĩmanda, agĩthondeka mĩgate Amunoni amũcũthĩrĩirie, nayo mĩgate ĩo akĩmĩruga.Agĩcoka akĩoya rũgĩo, akĩmũihũrĩra; no nĩaaregire kũmĩrĩa. Nake Amunoni akiuga atĩrĩ, Andũ othe nĩmoime nja manjeherere. Andũ othe magĩkiuma makĩmweherera.Nake Amunoni akĩĩra Tamaru atĩrĩ, Ndehere irio gũkũ kanyũmba thĩinĩ, nĩ getha ndĩcirĩe ũcinyitĩte na guoko gwaku. Tamaru agĩkĩoya mĩgate ĩo aathondekete, akĩmĩtwara kanyũmba thĩinĩ kwĩ Amunoni, mũrũ wa ithe.Na rĩrĩ, hĩndĩ ĩrĩa aamũtwarĩrĩire hakuhĩ atĩ nĩguo arĩe-rĩ, akĩmũnyita, akĩmwĩra atĩrĩ, Ũka ngome nawe, mwarĩ wa awa.Nake akĩmũcokeria atĩrĩ, Aca, mũrũ wa awa, tiga kũngwata na hinya; nĩ gũkorũo ũndũ ta ũcio ndwagĩrĩire gwĩkwo thĩinĩ wa Isiraeli; menya wĩke ũndũ ta ũcio wa ũkĩgu.Niĩ na niĩ-rĩ, ingĩkĩhota gũcoka gũthiĩ atĩa nĩ thoni? O naho ha ũhoro waku-rĩ, ũgũtuĩka o ta mũndũ ũmwe wa andũ arĩa monagwo marĩ akĩgu thĩinĩ wa Isiraeli. Na tondũ ũcio kaba warie na mũthamaki, ndagũthaitha, nĩ ũndũ ndengirania nawe.No rĩrĩ, Amunoni ndaigana kũigua uuge wake; no tondũ wa ũrĩa aamũkĩririe hinya, nĩaamũnyitire na hinya, agĩkoma nake.Thutha wa ũguo Amunoni agĩcoka akĩmũthũũra gĩthũũro kĩnene mũno; nakuo gũthũũra kũu aamũthũũrire gũkĩneneha mũno gũkĩra kwenda kũrĩa aamwendete. Nake Amunoni agĩkĩmwĩra atĩrĩ, Ũkĩra, wehere haha.Nake Tamaru akĩmwĩra atĩrĩ, Ũguo tiguo; nĩ ũndũ ihĩtia rĩrĩ inene rĩa kũnyumia na nja nĩ rĩũru makĩria kũrĩ ũndũ ũcio ũngĩ wanjĩka. No ndaigana kũmũigua.Nake agĩgĩĩta ndungata yake ĩrĩa yamũtungatagĩra, akĩmĩĩra atĩrĩ, Ruta mũndũ-wa-nja ũyũ na nja rĩu, anjeherere, ũcoke ũhinge mũrango wega na thutha wake.Nake mũirĩtu ũcio ehumbĩte nguo ya rangi wa mĩthemba mĩingĩ, nĩ gũkorũo nguo ta icio nĩcio ciehumbagwo nĩ airĩtu a mũthamaki arĩa maakoragwo marĩ airĩtu gathirange. Ndungata ĩo yake ĩgĩkũmũruta na nja, ĩgĩcoka ĩkĩhinga mũrango wega na thutha wake.Nake Tamaru agĩkĩĩitĩrĩria mũhu mũtwe, o na agĩtembũranga nguo yake ĩo yarĩ ya rangi wa mĩthemba mĩingĩ, ĩo ehumbĩte; agĩcoka akĩĩigĩrĩra guoko mũtwe, agĩĩthiĩra; agĩgĩthiĩ na njĩra akĩrĩraga aanĩrĩire.Nake Abisalomu, mũrũ wa nyina, akĩmũũria atĩrĩ, Anga uuma na mũrũ wa thoguo Amunoni? No rĩrĩ, wĩkirĩre, mwarĩ-wa-iya; ũcio nĩ mũrũ wa thoguo; tiga kũigua ũũru ngoro nĩ ũndũ wa ũhoro ũcio. Tondũ ũcio Tamaru agĩgĩtũũra kwa mũrũ wa nyina Abisalomu mũciĩ e na kĩeha kĩnene.No rĩrĩ, mũthamaki aaigua ũhoro wa maũndũ macio mothe, agĩtũkũyana mũno.Nake Abisalomu ndaigana gũcoka kwaria na Amunoni ũndũ o na ũrĩkũ mwega kana mũũru; nĩ gũkorũo Abisalomu nĩaathũũrire Amunoni o kũmũthũũra biũ nĩ ũndũ wa kũgwata mwarĩ wa nyina, Tamaru.Na gũgĩkinya atĩrĩ, atĩ mĩaka ĩĩrĩ mĩgima yathira, Abisalomu agĩkorũo akĩmurithia ng’ondu ciake guoya o kũu Baali-hazoru, kũrĩa gũkuhanĩrĩirie na Efiraimu; nake Abisalomu agĩĩtĩra ariũ a mũthamaki othe gĩathĩ.Abisalomu agĩgĩthiĩ he mũthamaki, akĩmwĩra ũũ: Atĩrĩrĩ, nĩ hĩndĩ niĩ, ndungata yaku, ndĩramurithia ng’ondu ciakwa guoya; ndagũthaitha, mũthamaki ũyũ, ũũke tũthiĩ nawe, niĩ ndungata yaku, mũrĩ na ndungata iria ingĩ ciaku, tũtwarane na inyuĩ.Nake mũthamaki akĩĩra Abisalomu atĩrĩ, Aca, mũrũ wakwa, tũtigũthiĩ ithuothe, nĩ getha hihi tũtigagũtitikithie mũrigo mũritũ. Nake akĩmũhatĩrĩria, no ndetĩkĩrire gũthiĩ, tiga o kũrathima aamũrathimire.Hĩndĩ ĩo Abisalomu agĩkiuga atĩrĩ, Kũngĩkorũo ti ũguo-rĩ, ndagũthaitha ũreke Amunoni, mũrũ wa baba, atwarane na ithuĩ. Nake mũthamaki agĩkĩmũũria atĩrĩ, Egũgĩtwarana na inyuĩ nĩ ũndũ kĩ?No Abisalomu akĩmũhatĩrĩria mũno o nginya akĩreka Amunoni, o na ariũ othe a mũthamaki, matwarane nake.Nake Abisalomu agĩatha ndungata ciake, agĩciĩra atĩrĩ, Barai mũmenye wega hĩndĩ ĩrĩa ngoro ya Amunoni ĩrĩkorũo ĩkenete mũno nĩ ũndũ wa ndibei ĩrĩa anyuĩte; na rĩrĩ, hĩndĩ ĩrĩa inyuĩ ndĩrĩmwĩra atĩrĩ, Hũrai Amunoni, hĩndĩ ĩo mũgakĩmũũraga, na mũtigetigĩre; githĩ ti niĩ ndakĩmwatha mwĩke ũguo? Ũmĩrĩriai mũno, na mũgĩe na ũcamba.Nacio ndungata cia Abisalomu igĩgĩĩka Amunoni o ta ũguo Abisalomu aaciathĩte. Hĩndĩ ĩo ariũ a mũthamaki othe makĩarahũka, nao othe, mũndũ o mũndũ, akĩhaica nyũmbũ yake, akĩũra.Na gũgĩkinya atĩrĩ, atĩ hĩndĩ ĩrĩa maarĩ njĩra, ũhoro ũgĩkinyĩra Daudi, akĩĩrũo atĩrĩ, Abisalomu nĩoragĩte ariũ a mũthamaki othe, na hatirĩ o na ũmwe wao ũtigarĩte.Nake mũthamaki agĩgĩũkĩra, agĩtembũranga nguo ciake, agĩkoma thĩ; nacio ndungata ciake ciothe ikĩmũrũgama hakuhĩ, itembũrangĩte nguo ciacio.Nake Jonadabu, wa Shimea, mũrũ wa ithe na Daudi, agĩitĩka kwaria, akiuga atĩrĩ, Mwathi wakwa, tiga kwĩgereria atĩ nĩ aanake othe ariũ a mũthamaki akuũ; nĩ gũkorũo Amunoni nowe wiki mũkuũ; nĩ ũndũ ũhoro ũcio wagwetereirũo nĩ Abisalomu atĩ nĩũgekwo gwata o mũthenya ũrĩa Amunoni ũcio aagwatire mwarĩ wa nyina, Tamaru.Na tondũ ũcio mũthamaki ũyũ, mwathi wakwa, tiga kũigua ũũru ngoro nĩ ũndũ wa ũhoro ũcio, ũgĩtinda ũgĩĩciria atĩ nĩ ariũ othe a mũthamaki akuũ, nĩ gũkorũo Amunoni wiki nowe mũkuũ.No rĩrĩ, Abisalomu akĩũra. Nake mwanake ũrĩa warangaga itũũra-inĩ agĩtiira maitho, agĩcũthĩrĩria, na atĩrĩrĩ, hagĩũka andũ aingĩ na njĩra ĩrĩa yarĩ gĩthũngũri-inĩ na thutha wake.Nake Jonadabu agĩkĩĩra mũthamaki ũũ: Atĩrĩrĩ, ariũ a mũthamaki nĩmokĩte; o ta ũrĩa niĩ, ndungata yaku, ngwĩrire-rĩ, ũguo noguo gũtariĩ.Na gũgĩkinya atĩrĩ, atĩ aarĩkia kwaria o ro ũguo, ariũ a mũthamaki magĩkinya; nao makĩanĩrĩra na mũgambo mũnene, makĩrĩra, o nake mũthamaki na ndungata ciake ciothe makĩrĩra mũno mũno.No rĩrĩ, Abisalomu nĩ kũũra orire, agĩthiĩ gwĩ Talimai wa Amihuri, mũthamaki wa Geshuru. Nake Daudi akarĩragĩra mũriũ mũthenya o mũthenya.Abisalomu agĩkĩũra, agĩkinya Geshuru, agĩikara kuo mĩaka ĩtatũ.Nayo ngoro ya mũthamaki Daudi ĩkeriragĩria gũthiĩ kwĩ Abisalomu; nĩ gũkorũo ha ũhoro wa Amunoni, nĩaakorirũo akirĩtio maithori nĩ ũndũ wa gĩkuũ gĩake.Na rĩrĩ, Joabu wa Zeruia akĩona atĩ mũthamaki nĩaroretie ngoro yake mũno he Abisalomu.Nake Joabu akĩrekania itũũra rĩa Tekoa, akĩgĩrithia mũndũ-wa-nja mũũgĩ kuo, akĩmwĩra atĩrĩ, Ndagũthaitha wĩke maũndũ wĩtuĩte ta wĩ na kĩrĩro, na wĩhumbe nguo iria ciĩhumbagwo nĩ mũndũ-wa-nja wĩ na maithori, na ndũkehake maguta; no wĩtue ta mũndũ-wa-nja ũtũũrĩte hĩndĩ ndaya na maithori, akĩrĩrĩra mũndũ ũkuĩte;ũcoke ũtonye he mũthamaki, warie nake ũmwĩre ũna na ũna. Nake Joabu agĩkĩmũtaara akĩmwĩra ndeto ciothe iria arĩaria.Na rĩrĩ, hĩndĩ ĩrĩa mũndũ-wa-nja ũcio wa Tekoa aaririe na mũthamaki-rĩ, nĩ kwĩgũithia egũithirie agĩturumithia ũthiũ thĩ, akĩmwĩnyihĩria, akiuga ũũ: Mũthamaki ũyũ, ndeithia.Nake mũthamaki akĩmũũria atĩrĩ, Kaĩ wĩ na kĩeha gĩa kĩ? Nake agĩgĩcokia atĩrĩ, Ti-itherũ ndĩ mũndũ-wa-nja wa ndigwa, na mũthuri wakwa nĩakuĩte.Na niĩ ndungata yaku ya mũndũ-wa-nja ndĩrarĩ na ariũ erĩ, nao marogitanĩra gĩthaka-inĩ, na harakĩaga mũndũ wa kũmateithũrana; na rĩrĩ, ũmwe aragũtha ũrĩa ũngĩ, aramũũraga.Na atĩrĩrĩ, andũ othe a nyũmba iitũ nĩmaarahũkĩte manjũkĩrĩre, niĩ, ndungata yaku ya mũndũ-wa-nja, magakiuga atĩrĩ, Neana mũndũ ũcio ũũragĩte mũrũ wa nyina tũmũũrage, nĩ ũndũ nĩarutĩte mũrũ wa nyina muoyo, nĩguo o nake ũcio mũgai tũmũnine. Nao mangĩgĩĩka ũguo-rĩ, nĩ ta maahoria ikara rĩakwa rĩrĩa rĩtigarĩte, o nake mũthuri wakwa matimũtigĩria rĩĩtwa, o na kana mbeũ, gũkũ thĩ guothe.Nake mũthamaki agĩkĩĩra mũndũ-wa-nja ũcio atĩrĩ, Wĩinũkĩre gwaku mũciĩ, na nĩngwathana ũhoro-inĩ waku njuge ũrĩa gũgwĩkwo.Nake mũndũ-wa-nja ũcio wa Tekoa agĩcoka akĩĩra mũthamaki atĩrĩ, Mũthamaki ũyũ, mwathi wakwa, ũũru ũcio ũronjokerera niĩ mwene, o na nyũmba ya baba; nawe wee mwene, mũthamaki ũyũ, o na gĩtĩ gĩaku gĩa ũthamaki, ũroaga gũcokererũo nĩ ũũru o na ũrĩkũ.Nake mũthamaki akiuga atĩrĩ, Mũndũ ũrĩa wothe ũrĩkwĩra kaũndũ-rĩ, mũrehe harĩ niĩ, na ndagacoka gũkũhutia rĩngĩ o na atĩa.Mũtumia ũcio agĩcokia atĩrĩ, Jehova Ngai waku aroririkanwo nĩwe, wee mũthamaki ũyũ, ndagũthaitha, nĩguo wathane atĩ mwĩrĩhĩria wa thakame ĩo ĩitĩtwo ndagacoke kũũragana o na atĩa nĩ getha matikorage mũrũ wakwa. Nake mũthamaki agĩkiuga atĩrĩ, O ta ũrĩa Jehova atũũraga muoyo-rĩ, hatirĩ rũcuĩrĩ o na rũmwe rũa mwana waku rũngĩgũa thĩ.Nake mũndũ-wa-nja ũcio agĩkiuga atĩrĩ, Ndagũthaitha, niĩ ndungata yaku ya mũndũ-wa-nja, ũnjĩtĩkĩrie ngwĩre kiugo kĩmwe, wee mũthamaki ũyũ, mwathi wakwa. Nake mũthamaki akiuga atĩrĩ, No kiuge.Mũndũ-wa-nja ũcio agĩkiuga atĩrĩ, Nĩ kĩ gĩtũmĩte ũcirĩre atĩ andũ a Ngai mekwo ũndũ ta ũcio? Tondũ-rĩ, ũkĩaria ũhoro ũcio nĩ ta kuonania atĩ wee mũthamaki nĩũtuĩkĩte o ta mũndũ mwĩhia, kuona atĩ wee, mũthamaki ũyũ, nĩũregete kũgĩrithia mũndũ waku ũrĩa ũingatĩtwo, ũmũcokie mũciĩ.Nĩ ũndũ ithuĩ no mũhaka tũkuage, na tũtariĩ o ta maĩ maitĩku thĩ, marĩa matangĩcokerereka; ningĩ Ngai ndarutaga mũndũ muoyo; no rĩrĩ, ũndũ ũrĩa aciragĩra nĩ atĩ mũndũ ũrĩa ũingatĩtwo ndagaikare ta ateetwo biũ, agathengio harĩ we.Na rĩu, mũthamaki ũyũ, mwathi wakwa-rĩ, ũndũ ũrĩa ũtũmĩte njũke njarie ũhoro ũcio nawe nĩ atĩ andũ acio aitũ nĩmanjĩkĩrĩte guoya; o na niĩ, ndungata yaku ya mũndũ-wa-nja, ngoiga atĩrĩ, Rĩu nĩngwaria na mũthamaki witũ; no gũkorũo hihi nĩekũnjĩka ũndũ ũrĩa niĩ, ndungata yake, nyendete.Nĩ ũndũ mũthamaki nĩekũnjigua, a’honokie niĩ ndungata yake, andute guoko-inĩ kwa mũndũ ũrĩa ũkwenda gũtũnina, twĩ na mũrũ wakwa, atweherie ũgai-inĩ wa Ngai.Tondũ ũcio niĩ, ndungata yaku ya mũndũ-wa-nja, ngĩkiuga atĩrĩ, Ũhoro waku, wee mwathi wakwa mũthamaki, ũrotuĩka wa kũ’horeria; nĩ gũkorũo o ta ũrĩa mũraika wa Ngai atariĩ, ũguo noguo mwathi wakwa mũthamaki atariĩ, ũhoro-inĩ wa gũkũũrana wega na ũũru; nake Jehova Ngai waku aroikara hamwe nawe.Hĩndĩ ĩo mũthamaki agĩgĩcokia akĩĩra mũndũ-wa-nja ũcio atĩrĩ, Ndagũthaitha ndũka’hithe ũndũ o na ũmwe ũrĩa ndĩrĩkũũria. Nake mũndũ-wa-nja ũcio akiuga atĩrĩ, Ta kĩarie, wee mũthamaki ũyũ, mwathi wakwa.Mũthamaki agĩkĩmũũria atĩrĩ, Mwĩ ndundu na Joabu hihi ũhoro-inĩ ũcio wothe? Nake mũndũ-wa-nja ũcio agĩcokia akiuga atĩrĩ, O ta ũrĩa wee ũtũũraga muoyo, mũthamaki ũyũ mwathi wakwa-rĩ, ti-itherũ gũtirĩ mũndũ o na ũrĩkũ ũngĩhota gũkararia ũhoro ũcio warĩtio nĩwe mũthamaki witũ, wee mwathi wakwa, oige tiguo, aũrorie na mwena wa ũrĩo, o na kana wa ũmotho; nĩ ũndũ ndungata yaku Joabu, nĩyo ĩnjathĩte niĩ, ndungata yaku ya mũndũ-wa-nja, ĩkanjira ndeto ciothe icio ndaaria.Nake Joabu, ndungata yaku, nĩwe wĩkĩte ũndũ ũcio, akĩenda kũgarũra ũrĩa ũhoro ũcio ũtariĩ; nawe mwathi wakwa wĩ mũũgĩ o ta mũraika wa Ngai, ũhoro-inĩ wa kũmenya ũrĩa maũndũ mothe marĩa me gũkũ thĩ matariĩ.Nake mũthamaki agĩkĩĩra Joabu ũũ: Atĩrĩrĩ, ũndũ ũcio nĩndawĩtĩkĩra; na tondũ ũcio gĩthiĩ ũgĩre mwanake ũcio, ti Abisalomu, ũmũcokie gũkũ.Nake Joabu agĩkĩĩgũithia agĩturumithia ũthiũ thĩ, akĩĩnyihĩria mũthamaki, ningĩ Joabu akiuga atĩrĩ, Mũthamaki ũyũ, mwathi wakwa, ũmũthĩ niĩ ndungata yaku nĩndamenya atĩ nĩnjĩtĩkĩrĩkĩte nĩwe, nĩ ũndũ wee, mũthamaki ũyũ, nĩwĩkĩte ũndũ ũcio niĩ, ndungata yaku, ngũũrĩtie.Tondũ ũcio Joabu agĩkĩarahũka agĩthiĩ Geshuru, agĩcokia Abisalomu Jerusalemu.Nake mũthamaki agĩkiuga atĩrĩ, Reke athiĩ na gwake mũciĩ, no ndakarekwo anyone ũthiũ. Tondũ ũcio Abisalomu agĩgĩthiĩ na gwake mũciĩ, no ndaigana kuona ũthiũ wa mũthamaki.No rĩrĩ, Isiraeli guothe gũtiarĩ mũndũ ũngĩ o na ũmwe waganagwo gũthakara ta Abisalomu; kuuma o ikinya-inĩ rĩa kũgũrũ gwake o nginya rũcuĩrĩ-inĩ rũa mũtwe-rĩ, hatirĩ handũ o na hamwe haarĩ ũcuke.Na rĩrĩ, hĩndĩ ĩrĩa enjagwo mũtwe, (na enjagwo o mwaka mũgima wathira, nĩ gũkorũo njuĩrĩ yake nĩyakoragwo ĩmũritũhĩire mũno, na ũndũ ũcio nĩguo watũmaga amĩenje-rĩ,) njuĩrĩ ĩo ya mũtwe wake ĩgagĩthimwo, ĩkonwo ĩrĩ ya cekeri magana merĩ o ta ũrĩa ratiri cia mũthamaki ciaiganaga.Nake Abisalomu agĩciarĩrũo ihĩĩ ithatũ, na mũirĩtu ũmwe wetagwo Tamaru, na aarĩ mũndũ-wa-nja mũthaka mũno gĩthiithi.Nake Abisalomu agĩgĩikara kũu Jerusalemu mĩaka ĩĩrĩ mĩgima atekuona ũthiũ wa mũthamaki.Thutha ũcio Abisalomu agĩkĩrekania Joabu agetwo, nĩguo amũtũme he mũthamaki, no Joabu ndaigana gũthiĩ harĩ we; ningĩ akĩrekania ihinda rĩa kerĩ, no ndaigana gwĩtĩkĩra gũthiĩ.Na tondũ ũcio agĩkĩĩra ndungata ciake atĩrĩ, Mũtikuona atĩ mũgũnda wa Joabu wĩ hakuhĩ na wakwa, na arĩ na cairi kuo; thiĩi mũkamĩikie mwaki, ĩhĩe. Nacio ndungata cia Abisalomu ĩgĩgĩikia mũgũnda ũcio mwaki.Hĩndĩ ĩo Joabu agĩgĩũkĩra, agĩthiĩ he Abisalomu o gwake mũciĩ, akĩmũũria atĩrĩ, Nĩ kĩ gĩtũmĩte ndungata ciaku ciikie mũgũnda wakwa mwaki?Nake Abisalomu agĩcokeria Joabu, akĩmwĩra ũũ: Atĩrĩrĩ, nĩ andũ ndakũrekeirie, ngiuga atĩrĩ, Ũka gũkũ, nĩ getha ngũtũme he mũthamaki, ũkorie atĩrĩ, Nĩ kĩ gĩatũmire nyume Geshuru? Nĩ kaba ingĩtũire kuo o na rĩu; na tondũ ũcio reke nyone ũthiũ waku, wee mũthamaki ũyũ; na hangĩkorũo nĩharĩ ũũru o na ũrĩkũ ndĩ naguo, ũnjũrage.Tondũ ũcio Joabu agĩgĩthiĩ he mũthamaki, akĩmũhe ũhoro ũcio; nake mũthamaki eta Abisalomu-rĩ, Abisalomu agĩthiĩ harĩ we, akĩinamĩrĩra aturumithĩtie ũthiũ thĩ e mbere ya mũthamaki; nake mũthamaki akĩmũmumunya.Na gũgĩkinya atĩrĩ, atĩ thutha wa maũndũ macio, Abisalomu agĩĩthondekithĩria ngari ya ita, o na mbarathi, o na akĩgĩa na andũ mĩrongo ĩtano a gũthiaga mbere yake mateng’erete.Nake Abisalomu akarokaga gũũkĩra rũcinĩ tene, akarũgama mũkĩra-inĩ wa njĩra, o kũu kĩhingo-inĩ; na gũgĩtuĩka atĩrĩrĩ, atĩ hĩndĩ ĩrĩa mũndũ o na ũrĩkũ aagĩa na cira wa gũcirũo nĩ mũthamaki-rĩ, Abisalomu agakĩmwĩta, akamũũria atĩrĩ, Wĩ wa itũũra rĩrĩkũ? Nake akoiga atĩrĩ, Niĩ ndungata yaku ndĩ wa mũhĩrĩga mũna wa mĩhĩrĩga ya Isiraeli.Nake Abisalomu agakĩmwĩra atĩrĩ, Ti-itherũ ũhoro waku, ũcio ũrehete, nĩ mwega, o na wĩ kĩhooto; no rĩrĩ, hatirĩ mũndũ ũthurĩtwo nĩ mũthamaki wa gũthikĩrĩria ũrĩa ũkuuga.O na ningĩ Abisalomu akoigaga ũũ: Atĩrĩrĩ, na arĩ korũo ndatuwo mũciri wa bũrũri ũyũ, nĩ getha mũndũ o wothe ũrĩa wĩ na cira, o na kana ũndũ o na ũrĩkũ ekwenda ũthondekwo, okage harĩ niĩ, na niĩ ngamũcirĩra na kĩhooto!Na gũgĩtuĩka atĩrĩ, atĩ o hĩndĩ ĩrĩa mũndũ o na ũrĩkũ aamũkuhĩhĩria amũinamĩrĩre amwĩnyihĩrie-rĩ, Abisalomu agatambũrũkia guoko, akamũnyita, akamũmumunya.Ũguo nĩguo Abisalomu aagĩĩkaga andũ othe a Isiraeli arĩa maathiaga harĩ mũthamaki gũtuithanio macira mao; na tondũ ũcio akĩgucĩrĩria ngoro cia andũ a Isiraeli irore harĩ we.Na gũgĩgĩkinya atĩrĩ, atĩ mĩaka ĩna yathira, Abisalomu akĩĩra mũthamaki atĩrĩ, Ndagũthaitha ũreke ’thiĩ Hebironi ngahingĩrie Jehova mwĩhĩtwa ũrĩa ndehĩtire.Nĩ gũkorũo niĩ ndungata yaku nĩndehĩtire mwĩhĩtwa hĩndĩ ĩrĩa ndatũire Geshuru, o kũu Suriata, ngiuga atĩrĩ, Ti-itherũ Jehova angĩkanjokia Jerusalemu, nĩngatungatĩra Jehova.Nake mũthamaki agĩkĩmwĩra atĩrĩ, Thiĩ na ũhoreri. Tondũ ũcio agĩkĩarahũka agĩthiĩ agĩkinya Hebironi.No rĩrĩ, Abisalomu akĩrekia athigani mahurunjũkĩre mĩhĩrĩga-inĩ yothe ya Isiraeli, moige atĩrĩ, O hĩndĩ ĩrĩa mũkaigua coro wahuhwo-rĩ, nĩmũkaanĩrĩra muuge atĩrĩ, Abisalomu nĩwe ũtuĩkĩte mũthamaki kũu Hebironi.Nake Abisalomu agĩgĩthiĩ na andũ magana merĩ arĩa etire, moimĩte Jerusalemu, nao magĩthiĩ o ro ũguo matekũmenya atĩ nĩ ũũru mareka; na gũtirĩ ũndũ o na ũmwe wa ũhoro ũcio maamenyaga.Nake Abisalomu, hĩndĩ ĩrĩa aarutaga magongona make, akĩrekania atĩ Ahithofeli, Mũgiloni ũrĩa waheaga Daudi kĩrĩra, agetwo oime itũũra rĩao, narĩo nĩrĩo Gilo. Nayo ndundu ya gũũkĩrĩra mũthamaki ĩgĩkĩgĩa na hinya, nĩ ũndũ andũ a mwena wa Abisalomu nĩmaakĩrĩrĩirie kũingĩha o kũingĩha mũno.Na rĩrĩ, hagĩgĩthiĩ mũndũ agĩkinya he Daudi, akĩmũhe ũhoro, akiuga atĩrĩ, Ngoro cia andũ a Isiraeli ciendete kũrũmĩrĩra Abisalomu.Nake Daudi agĩkĩĩra ndungata ciake ciothe iria aarĩ nacio kũu Jerusalemu atĩrĩ, Ũkĩrai twĩyũrĩre, nĩ ũndũ hihi hatirĩ mũndũ o na ũmwe witũ ũrĩhonoka kũũragwo nĩ Abisalomu; wĩhĩkei mũno twĩthiĩre, nĩ getha ndagatũkorerere na kĩguũ, atũreherere ũũru na ahũre itũũra rĩrĩ na hiũ cia njora.Nacio ndungata cia mũthamaki igĩkĩmwĩra ũũ: Atĩrĩrĩ, ithuĩ ndungata ciaku nĩtwĩhaarĩirie gwĩka ũndũ o wothe ũrĩa wee, mũthamaki ũyũ, mwathi witũ, ũgũthura wĩkwo.Mũthamaki agĩkiumagara, arũmĩrĩirũo nĩ andũ othe a nyũmba yake. Nake mũthamaki agĩtiga aka ikũmi mũciĩ, arĩa maarĩ thuriya ciake, nĩguo maikaragie mũciĩ.Mũthamaki agĩkiumagara, arũmĩrĩirũo nĩ andũ ake othe; nao makĩrũgamanga Bethi-merahaka.Nacio ndungata ciake ciothe igĩkĩmũhĩtũka ikĩmũthiĩ mbere, o na Akerethi othe, o na Apelethi othe, o na Agiti othe, andũ magana matandatũ arĩa maamũrũmĩrĩire moimĩte Gathu, othe makĩhĩtũka magĩthiĩ mbere ya mũthamaki.Hĩndĩ ĩo mũthamaki agĩkĩĩra Itai, ũrĩa Mũgiti, atĩrĩ, Wee nawe nĩ kĩ gĩtũmĩte ũtwarane na ithuĩ? Ta hũndũka ũgaikare na mũthamaki; nĩ ũndũ wee wĩ mũgeni, na wĩ mũndũ ũingatĩtwo bũrũri wanyu; coka handũ haku harĩa ũroimire.Kuona atĩ kũhaana ta arĩ o ira ũragĩũkire-rĩ, kaĩ ingĩgĩkũreka ũthiĩ o ro ũmũthĩ ũkorũre hamwe na ithuĩ, ngĩthiaga o handũ harĩa ndĩrĩhota? Hũndũka, na woe ariũ a thoguo mũhũndũke nao; namo mohoro ma kũiguanĩra tha o na ma ma maroikara hamwe nawe.Nake Itai agĩcokeria mũthamaki akiuga atĩrĩ, O ta ũrĩa Jehova atũũraga muoyo, o na ta ũrĩa wee, mũthamaki ũyũ, mwathi wakwa, ũtũũraga muoyo-rĩ, nguuga atĩrĩ, atĩ ti-itherũ o harĩa wee, mũthamaki ũyũ, mwathi wakwa, ũgakorũo ũrĩ, o na hangĩgakorũo nĩ gĩkuũ-inĩ kana muoyo-inĩ-rĩ, hau noho niĩ o na niĩ, ndungata yaku, ngakorũo ndĩ.Nake Daudi agĩkĩĩra Itai atĩrĩ, Gĩthiĩ ũringe mũrĩmo. Nake Itai, ũcio Mũgiti, agĩkĩringa mũrĩmo, o na andũ ake othe, o na twana tuothe tũrĩa aarĩ natuo tũniniNao andũ othe a bũrũri ũcio makĩringa mũrĩmo makĩrĩraga na mũgambo mũnene; o nake mũthamaki we mwene akĩringa mũrĩmo ũrĩa wa karũũĩ ga Kidironi, o nao andũ othe makĩringa mũrĩmo ũcio, magĩgĩthiĩ marorete na njĩra ya werũ.Na atĩrĩrĩ, Zadoku nake, me hamwe na Alawii othe, magĩtwarana nake, makuuĩte ithandũkũ rĩa kĩrĩkanĩro kĩa Ngai; narĩo ithandũkũ rĩu rĩa Ngai makĩrĩiga thĩ, nake Abiatharu akĩrũgama handũ igũrũ, o nginya hĩndĩ ĩrĩa andũ othe maarĩkirie kuuma itũũra rĩu.Nake mũthamaki agĩkĩĩra Zadoku atĩrĩ, Oyai ithandũkũ rĩrĩ rĩa Ngai, mũrĩcokie itũũra-inĩ; tondũ-rĩ, ingĩkorũo nĩngwĩtĩkĩrĩka nĩ Jehova-rĩ, nĩakanjokia gũkũ, na nĩagatũma njoke kuona ithandũkũ rĩrĩ hĩndĩ ĩngĩ, o na gĩikaro gĩake;no rĩrĩ, angĩkanjĩra ũũ: Ndikenagio nĩwe, atĩrĩrĩ, gũtirĩ ũndũ; ndĩkĩrĩ o haha, nake nĩanjĩke o ta ũrĩa ekuona kwagĩrĩire.O na ningĩ mũthamaki agĩkĩũria Zadoku mũthĩnjĩri-Ngai atĩrĩ, Githĩ wee tiwe mũndũ ũrĩa muoni maũndũ? Coka itũũra-inĩ na thayũ, mwĩ na ariũ anyu erĩ, Ahimaazu mũrũguo, o na Jonathani, mũrũ wa Abiatharu.Atĩrĩrĩ, niĩ-rĩ, ngwĩikarĩra mariũko-inĩ ma werũ-inĩ, o nginya hĩndĩ ĩrĩa ũkandehithĩrie ũhoro ũnjĩre ũrĩa maũndũ matariĩ.Tondũ ũcio Zadoku na Abiatharu magĩkĩoya ithandũkũ rĩu rĩa Ngai, makĩrĩinũkia Jerusalemu; nao magĩikara o kuo.Nake Daudi agĩkĩgera rĩambatĩro-inĩ rĩa kĩrĩma kĩa Mĩtamaiyũ, agĩkĩambata o akĩrĩraga; nake agĩkorũo ehumbĩte mũtwe, na agĩthiĩ e magũrũ matheri; nao andũ othe arĩa maambatanirie nake makĩĩhumba mĩtwe yao mũndũ o mũndũ, nao magĩkĩambata o makĩrĩraga.Na rĩrĩ, mũndũ ũmwe akĩhe Daudi ũhoro, akĩmwĩra atĩrĩ, Ahithofeli e ndundu-inĩ ya njũkanĩrĩro ya arĩa me na Abisalomu. Nake Daudi agĩkĩhoya Ngai, akiuga atĩrĩ, Wee, Jehova, ndagũthaitha ũgarũre kĩrĩra kĩa Ahithofeli, ũgĩtue ũrimũ mũtheri.Na gũgĩkinya atĩrĩ, atĩ Daudi aakinya o igũrũ gacũmbĩrĩ ka rĩambatĩro-inĩ rĩu, o handũ harĩa haahoyagĩrũo Ngai-rĩ, Hushai, Mũariki, agĩkinya harĩ we akamũtũnge, arĩ na igoti itembũkangu, na akeitĩrĩria tĩri mũtwe.Nake Daudi agĩkĩmwĩra atĩrĩ, Ũngĩtuĩka nĩũgũtwarana na niĩ na kũu mbere-rĩ, nĩngũnyarirĩka mũno nĩ ũndũ waku.No rĩrĩ, ũngĩhũndũka ũcoke ĩtũũra-inĩ, wĩre Abisalomu atĩrĩ, Nĩngũtuĩka ndungata yaku, wee mũthamaki ũyũ; o ta ũrĩa ndarĩ ndungata ya thoguo tene, ũguo noguo ngũtuĩka ndungata yaku rĩu; hĩndĩ ĩo nĩguo ũngĩ’hootera kĩrĩra kĩrĩa Ahithofeli ekũheana.Ningĩ-rĩ, githĩ kũu mũtikĩrĩ na Zadoku o na Abiatharu, arĩa athĩnjĩri-Ngai? Tondũ ũcio nĩgũtuĩke atĩrĩ, atĩ ũndũ ũrĩa wothe ũrĩigua ũkĩario kũu nyũmba ya mũthamaki ũcio, ũwĩre Zadoku na Abiathari, acio athĩnjĩri-Ngai.Na atĩrĩrĩ, kũu nĩkuo marĩ na ariũ ao erĩ, Ahimaazu wa Zadoku, o na Jonathani wa Abiatharu; naguo ũndũ ũrĩa wothe mũrĩigua, ndehithĩriei na andũ acio.Tondũ ũcio Hushai, mũratawe wa Daudi, agĩgĩcoka itũũra-inĩ rĩu; nake Abisalomu agĩgĩkinya kũu Jerusalemu.Na rĩrĩ, hĩndĩ ĩrĩa Daudi aakorirũo ahĩtũkangĩte hanini hau gacũmbĩrĩ ka rĩambatĩro rĩa kĩrĩma-rĩ, Ziba, ndungata ya Mefiboshethu, ĩgĩtũngana nake, ĩrĩ na ndigiri igĩrĩ itandĩkĩtwo, na igakuuithio mĩgate magana merĩ, o na imanjika igana cia thabibu nyũmũ, o na ikũmba igana cia maciaro ma hĩndĩ ya riũa, o na mondo ya ndibei.Nake mũthamaki agĩkĩũria Ziba atĩrĩ, Nĩ atĩa wĩcirĩtie ũkĩndehere indo ici? Nake Ziba agĩkiuga atĩrĩ, Ndigiri ici nĩ cia kũhaicagwo nĩ andũ a nyũmba ya mũthamaki; nayo mĩgate ĩno, o na maciaro maya ma hĩndĩ ya riũa, nĩ cia kũrĩo nĩ aanake; nayo ndibei ĩno nĩ ya kũnyuagwo nĩ arĩa mangĩũrĩrũo nĩ hinya gũkũ werũ-inĩ.Nake mũthamaki agĩkĩũria atĩrĩ, Mũrũ wa mwathi waku arĩ ha? Nake Ziba agĩkĩĩra mũthamaki ũũ: Aikarĩte Jerusalemu; nĩ ũndũ oigire atĩrĩ, Ũmũthĩ nĩguo nyũmba ya Isiraeli ĩkũnjokeria ũthamaki wa baba.Nake mũthamaki agĩkĩĩra Ziba ũũ: Atĩrĩrĩ, indo ciothe cia Mefiboshethu nĩ ciaku. Nake Ziba agĩkiuga atĩrĩ, Nĩndakwĩnyihĩria; reke njĩtĩkĩrĩke nĩwe, wee mũthamaki ũyũ, mwathi wakwa.Na rĩrĩ, mũthamaki Daudi aakinya Bahurimu-rĩ, atĩrĩrĩ, hagĩkiumĩra mũndũ ũmwe hau wa mbarĩ ya nyũmba ya Saulu, wetagwo Shimei, mũrũ wa Gera; agĩkiumagara, agĩũka akĩrumanaga.Nake agĩgĩikĩria Daudi, o na ndungata ciake, mahiga; nao andũ othe, na njamba ciothe, magĩikara mwena wa ũrĩo wa mũthamaki o na mwena wa ũmotho.Nake Shimei rĩrĩa aarumanaga, oigaga ũũ: Thiĩ na kũu, thiĩ na kũu, mũitithia thakame ũyũ, wee mũndũ mwaganu mũno;Jehova nĩwe ũtũmĩte ũcokererũo nĩ thakame yothe ya nyũmba ya Saulu, ũrĩa wee ũthamakĩte ithenya rĩake; nake Jehova nĩaanenganĩra ũthamaki waku aawĩkĩra moko-inĩ ma Abisalomu mũrũguo; atĩrĩrĩ, nĩũcokereirũo nĩ waganu waku wee mwene, nĩ ũndũ wĩ mũitithia thakame.Hĩndĩ ĩo Abishai wa Zeruia akĩũria mũthamaki atĩrĩ, Nĩ kĩ gĩgũtũma ngui ĩno nguũ ĩkũrume wee mũthamaki ũyũ, mwathi wakwa? Ndagũthaitha ũreke ninge mũrĩmo, ngamĩeherie mũtwe wayo.Nake mũthamaki agĩkiuga atĩrĩ, Ndĩ na ũhoro ũrĩkũ na inyuĩ, inyuĩ ariũ a Zeruia? Tondũ nĩ kũrumana ararumana, na tondũ nĩ Jehova ũmwĩrĩte ũũ: Ruma Daudi-rĩ, nũ ũngĩgĩcoka kũmũũria, Weka ũguo nĩkĩ?Nake Daudi agĩkĩĩra Abishai, o na ndungata ciake ciothe, ũũ: Atĩrĩrĩ, kũngĩkorũo mũrũ wakwa, o ũcio uumĩte mũthimo wakwa niĩ mwene, nĩ gũcaria aracaria kũnduta muoyo-rĩ, kaĩ Mũbenjamini ũyũ nake angĩkĩaga gwĩka ũndũ ũcio atĩa? Tiganai nake; rekei arumane, nĩ ũndũ Jehova nĩwe ũmwĩrĩte eke ũndũ ũcio.Hihi no gũkorũo Jehova nĩekũrora amenye ũũru ũcio njĩkĩtwo, nake andĩhe anjĩke maũndũ mega nĩ ũndũ wa irumi icio numĩtwo ũmũthĩ.Tondũ ũcio Daudi na andũ ake magĩgĩĩthiĩra o ro ũguo na njĩra me rũgongo rũmwe, nake Shimei akĩgera rũgongo rũrĩa rũngĩ ang’ethanĩire na Daudi, nake agĩthiĩ o akĩrumanaga, agĩikagĩria mũthamaki mahiga, o na akĩminjaga tĩri.Nake mũthamaki o na andũ othe arĩa maarĩ hamwe nake, magĩgĩkinya Ayefimu, nake Daudi akĩhurũka kuo anogoke.Nake Abisalomu, o na arũme othe a Isiraeli, magĩgĩthiĩ magĩkinya Jerusalemu, nake Ahithofeli agĩkorũo arĩ o hamwe nao.Na gũgĩkinya atĩrĩ, atĩ hĩndĩ ĩrĩa Hushai ũrĩa Mũariki, mũratawe wa Daudi, aakinyire he Abisalomu-rĩ, Hushai ũcio agĩkĩĩra Abisalomu atĩrĩ, Ngai arogũtũũria, mũthamaki ũyũ! Ngai arogũtũũria, mũthamaki ũyũ!Nake Abisalomu agĩkĩũria Hushai atĩrĩ, Githĩ wega ũrĩa ũgĩĩkaga mũrataguo nĩ ũcio? Nĩ kĩ gĩakĩgiririe ũtwarane na mũrataguo?Nake Hushai akĩĩra Abisalomu atĩrĩ, Aca, ti ũguo; no rĩrĩ, mũndũ ũrĩa Jehova na andũ aya, o na andũ othe a Isiraeli, mathurĩte-rĩ, niĩ na niĩ no mũhaka nduĩke wake, na njikare harĩ we.O na ningĩ-rĩ, mũndũ ũrĩa ndĩkĩagĩrĩirũo nĩ gũtungata nĩ ũrĩkũ? Githĩ ndiagĩrĩirũo nĩ gũtungata mũrũwe, njikaranĩtie nake? O ta ũrĩa ndatungataga thoguo, njikaranĩtie nake-rĩ, ũguo noguo ndĩrĩgũtungataga wee, njikaranĩtie nawe.Thutha wa ũguo Abisalomu agĩkĩĩra Ahithofeli atĩrĩ, Ta heana kĩrĩra kĩa ũrĩa twagĩrĩirũo nĩ gwĩka.Nake Ahithofeli agĩkĩĩra Abisalomu atĩrĩ, Thiĩ ũkonane na thuriya cia thoguo iria itigĩtwo ciikaragie mũciĩ; nao Aisiraeli othe nĩmekũigua atĩ wĩ mũthũũre biũ nĩ thoguo; nao andũ othe arĩa me hamwe nawe nĩmekũũmĩrĩria magĩe na hinya.Tondũ ũcio magĩtambũrũkiria Abisalomu hema nyũmba-inĩ ĩo igũrũ; nake Abisalomu agĩkĩonana na thuriya cia ithe, akĩonagwo nĩ Aisiraeli othe.Nakĩo kĩrĩra kĩa Ahithofeli, kĩrĩa aaheanaga matukũ macio, gĩgĩikara o ta kĩa mũndũ wahoyaga ũhoro he Ngai; ũguo noguo kĩrĩra kĩrĩa gĩothe Ahithofeli aaheanaga gĩaikarire me na Daudi, o na me na Abisalomu.Ningĩ Ahithofeli agĩkĩĩra Abisalomu atĩrĩ, Reka ndĩĩthurĩre andũ ngiri ikũmi na igĩrĩ, njũkĩre nũmĩrĩre Daudi na ihenya ũtukũ ũyũ,’thiĩ ngamũhobanĩrie rĩrĩa anogete, na moko make makaaga hinya, ndĩmũmakie; nao andũ othe arĩa me hamwe nake nĩmekũũra, njũrage o mũthamaki wiki,ndĩgĩkũhũndũrĩre andũ othe arĩa me hamwe nake; nĩ ũndũ mũndũ ũrĩa ũgũcaria angĩũragwo, nĩ ta ũcoketie andũ arĩa angĩ othe harĩ wee; na tondũ ũcio andũ othe nĩmekũgĩa na thayũ.Naguo uuge ũcio ũgĩkenia Abisalomu mũno, o na athuri othe a Isiraeli.Ningĩ Abisalomu agĩkiuga atĩrĩ, O nake Hushai, ũcio Mũariki, mwĩtei rĩu, mũreke tũigue ũrĩa o nake ekuuga.Na rĩrĩ, Hushai aakinya he Abisalomu-rĩ, Abisalomu akĩaria nake, akĩmwĩra atĩrĩ, Ahithofeli oigĩte ũna na ũna, tũgĩĩke o ta ũguo oigĩte? Kũngĩkorũo ti ũguo-rĩ, nawe ta kĩarie.Nake Hushai agĩkĩĩra Abisalomu atĩrĩ, Kĩrĩra kĩu Ahithofeli aheanĩte ihinda rĩrĩ ti kĩega.Nake Hushai agĩkĩrĩrĩria kuuga atĩrĩ, Wee nĩũũĩ thoguo na andũ ake, atĩ nĩ andũ njamba, ningĩ ngoro ciao nĩciiguĩte ũũru mũno, magatuĩka o ta nduba ya mũgoma ĩrĩ werũ-inĩ hĩndĩ ĩrĩa ĩtunyĩtwo ciana ciayo; nake thoguo nĩ mũndũ wa ita, na ndangĩĩtĩkĩra kũraarania na andũ acio angĩ.Na atĩrĩrĩ, o na rĩu hihi nĩ kũhithwo ahithĩtwo irĩma-inĩ, o na kana handũ hangĩ; na nĩgũgakinya atĩrĩ, atĩ hĩndĩ ĩrĩa kũngĩtuĩka nĩgũkũũragwo andũ thĩinĩ wa andũ aku o mbere-rĩ, mũndũ o wothe ũrĩa ũrĩigua ũhoro ũcio ariuga atĩrĩ, Thĩinĩ wa andũ arĩa marũmĩrĩire Abisalomu nĩkũroraganwo mũno,o nake mũndũ ũrĩa njamba mũno, wĩ ngoro ĩtariĩ o ta ngoro ya mũrũthi, aringĩke biũ; nĩ gũkorũo Aisiraeli othe nĩmoĩ atĩ thoguo nĩ njamba ĩrĩ hinya, o nao andũ arĩa me nake nĩ njamba theri.No rĩrĩ, kĩrĩra kĩrĩa niĩ ngũkũhe nĩ rĩrĩ, nĩ atĩ Isiraeli monganio macokanĩrĩre othe harĩ wee, kuuma Dani o nginya Birishiba, maikare o ta mũthanga ũrĩa ũrĩ hũgũrũrũ-inĩ cia iria rĩrĩa inene nĩ ũndũ wa ũrĩa maingĩhĩte; na ũthiĩ ita-inĩ icio wee mwene.Hĩndĩ ĩo hihi nĩtũkamũkora kũndũ kũmwe o kũrĩa angĩonekera, na ithuĩ tũmũũmbĩrĩre o ta ũrĩa ireera rĩgũaga thĩ; nake we mwene, o na andũ othe arĩa me hamwe nake, tũtikamatigaria o na ũmwe.O na ningĩ atĩrĩ, angĩkorũo atonyete itũũra-inĩ-rĩ, andũ othe a Isiraeli magĩtware mĩhĩndo itũũra rĩu, tũrĩkururie tũkarĩikie rũũĩ, o nginya gũkaaga kahiga o na kamwe kangĩoneka kuo.Nake Abisalomu o na andũ othe a Isiraeli makiuga atĩrĩ, Kĩrĩra kĩu kĩa Hushai, Mũariki, nĩkĩo kĩega gũkĩra kĩrĩra kĩa Ahithofeli. Nĩ gũkorũo Jehova nĩaacirĩire gũthũkia kĩrĩra kĩu kĩarĩ kĩega kĩa Ahithofeli, nĩ getha Jehova arehithĩrie Abisalomu ũũru.Hĩndĩ ĩo Hushai akĩĩra Zadoku o na Abiatharu, arĩa athĩnjĩri-Ngai, ũũ: Atĩrĩrĩ, Ahithofeli aaheire Abisalomu, o na athuri a Isiraeli, kĩrĩra kĩna na kĩna; no rĩrĩ, niĩ na niĩ ndĩmaheete kĩrĩra kĩngĩ kĩna na kĩna.Na tondũ ũcio rekania narua, ũhe Daudi ũhoro ũyũ ũmwĩre atĩrĩ, Ũtukũ ũyũ wa ũmũthĩ-rĩ, menya ũraare kũrĩa mariũko-inĩ ma werũ-inĩ; no nĩ kaba ndũkaage kũringa mũrĩmo o na atĩa; nĩ getha wee, mũthamaki witũ, ndũkaninanĩrio hamwe na andũ othe arĩa mwĩ nao.Na rĩrĩ, Jonathani o na Ahimaazu maaikarĩte gũkuhĩ na Eni-rogeli; nayo ndungata ĩmwe ya mũirĩtu ĩgathiaga kũmahe ũhoro, nao magathiaga kũhe mũthamaki Daudi ũhoro ũrĩa merĩtwo; nĩ gũkorũo matietĩkagĩra kuonwo magĩtonya itũũra-inĩ.No rĩrĩ, he kamwanake kamwe kaamonire, nako gakĩĩra Abisalomu; nao erĩ magĩĩthiĩra narua mũno, magĩkinya mũciĩ wa mũndũ ũmwe wakorirũo arĩ na gĩthima hau hake nja kũu Bahurimu; nao magĩgĩikũrũka magĩtonya gĩthima-inĩ kĩu.Nake mũtumia wa mũndũ ũcio akĩoya tama wa kũmathiĩkĩrĩria, akĩwara mũromo-inĩ wa gĩthima kĩu, agĩcoka akĩanĩka ngano hũre igũrũ rĩaguo, na hatirĩ ũndũ wamenyekire.Nacio ndungata cia Abisalomu igĩthiĩ, igĩkinya he mũndũ-wa-nja ũcio nyũmba; nacio ikĩmũũria atĩrĩ, Ahimaazu na Jonathani me ha? Nake mũndũ-wa-nja ũcio akĩmera atĩrĩ, Nĩmathiĩte, na nĩ aringu karũũĩ. Na rĩrĩ, rĩrĩa ciamacaririe ikĩmaaga-rĩ, igĩkĩhũndũka, igĩcoka Jerusalemu.Na gũgĩkinya atĩrĩ, atĩ andũ acio maarĩkia gwĩthiĩra, magĩcoka makĩambata makiuma gĩthima-inĩ kĩu, na magĩthiĩ makĩhe mũthamaki Daudi ũhoro ũcio magĩkĩmwĩra atĩrĩ, Arahũkai mũringe rũũĩ; nĩ ũndũ kĩrĩra kĩrĩa Ahithofeli aheanĩte gĩa kũmũũkĩrĩra gĩtariĩ ũna na ũna.Hĩndĩ ĩo Daudi akĩarahũka, o na andũ othe arĩa maarĩ hamwe nake, nao makĩringa Jorodani; na rũcinĩ gũkĩroka gũkĩa-rĩ, hatirĩ mũndũ o na ũmwe wao ũtaaringĩte mũrĩmo wa Jorodani.Na rĩrĩ, hĩndĩ ĩrĩa Ahithofeli onire atĩ kĩrĩra kĩrĩa aaheanĩte gĩtikũrũmĩrĩrũo, agĩĩtandĩkĩra ndigiri, agĩcoka akĩinũka gwake mũciĩ, o kũu itũũra rĩao; akĩĩthondekera mohoro ma mũciĩ wake, na thutha wa ũguo akĩĩita; agĩgĩkua, agĩthikwo mbĩrĩra-inĩ ya ithe.Hĩndĩ ĩo Daudi agĩthiĩ agĩkinya Mahanaimu. Nake Abisalomu akĩringa mũrĩmo ũrĩa ũngĩ wa Jorodani, we mwene, o na andũ othe a Isiraeli hamwe nake.Nake Abisalomu agĩtua Amasa mũnene wa gwatha mbũtũ cia ita ithenya rĩa Joabu. Nake Amasa ũcio aarĩ mũrũ wa mũndũ wetagwo Ithira, ũrĩa wathiire kuonana na Abigaili, mwarĩ wa Nahashu, mwarĩ wa nyina na Zeruia, nyina wa Joabu.Nao Isiraeli me na Abisalomu makĩamba hema ciao bũrũri wa Gileadi.Na gũgĩkinya atĩrĩ, atĩ hĩndĩ ĩrĩa Daudi aakorirũo akinyĩte Mahanaimu, Shobi wa Nahashu, wa itũũra rĩa Raba rĩa ciana cia Amoni, me na Makiru wa Amieli wa kũu Lodebari, na Barizilai, Mũgileadi wa Rogelimu,magĩtwara itanda, na mbakũri, o na indo cia rĩũmba, na ngano, na cairi, na mũtu, na irio nyũmũ, na mboco, na ndengũ, o na irio ingĩ hĩhie,na ũũkĩ, na ngorono, na ndũrũme, na maguta mamata ma ng’ombe, nĩ ũndũ wa Daudi, o na ũndũ wa andũ arĩa maarĩ hamwe nake, nĩguo marĩe; nĩ ũndũ moigire atĩrĩ, Andũ aya matingĩaga gũkorũo mahutĩte, na makanoga, na makanyotera gũkũ werũ-inĩ.Nake Daudi agĩgĩtara andũ arĩa maarĩ hamwe nake, agĩtua andũ amwe anene a gwatha andũ ngiri, na a gwatha andũ igana.Ningĩ Daudi akĩgayania andũ ikundi ithatũ, agĩtwarithia kĩmwe gĩthiĩ gĩgĩathagwo nĩ Joabu, nakĩo kĩrĩa kĩngĩ gĩthiĩ gĩgĩathagwo nĩ Abishai wa Zeruia, mũrũ wa nyina na Joabu, o nakĩo kĩrĩa kĩngĩ gĩthiĩ gĩgĩathagwo nĩ Itai, ũrĩa Mũgiti. Ningĩ mũthamaki agĩkĩĩra andũ atĩrĩ, Ti-itherũ o na niĩ, niĩ mwene, nĩnguumagara ’thiĩ hamwe na inyuĩ.No rĩrĩ, andũ acio makĩmwĩra atĩrĩ, Wee ndũngiumagara ũthiĩ, nĩ ũndũ hihi ithuĩ tũngĩũra-rĩ, andũ acio matingĩrũmbũiya ũhoro witũ, o na kana nuthu ĩmwe iitũ ĩngĩkua, marũmbũiye ũhoro ũcio; no rĩrĩ, wee wĩ bata gũkĩra andũ ngiri ikũmi aitũ; na tondũ ũcio, nĩ kaba wĩthagathage ũtũrehithagĩrie andũ a gũtũtangĩra moimĩte itũũra-inĩ.Nake mũthamaki agĩkĩmera atĩrĩ, Ũndũ ũrĩa mũkuona wagĩrĩire-rĩ, noguo ngwĩka. Nake mũthamaki agĩkĩrũgama mwena-inĩ wa kĩhingo, nao andũ othe makiumagara magĩthiĩ marĩ igana o igana, na ngiri o ngiri.Ningĩ mũthamaki agĩgĩatha Joabu, na Abishai, na Itai, akĩmera atĩrĩ, Barĩrĩrai wega ũhoro wa mwanake ucio, ti Abisalomu, mũũtware kahora mũno nĩ ũndũ wakwa. Nao andũ othe makĩigua mũthamaki agĩatha andũ acio anene, akĩmahe ũhoro wa Abisalomu.Andũ magĩkiumagara magĩthiĩ werũ-inĩ, makahũrane na Isiraeli; narĩo ita rĩu rĩkĩnunwo mũtitũ-inĩ wa Efiraimu.Nao andũ acio a Isiraeli makĩhũrĩrũo mũno kũu nĩ ndungata cia Daudi, gũgĩkĩũragwo andũ aingĩ mũno, mũthenya ũcio, nao arĩa maakuire maarĩ ngiri mĩrongo ĩĩrĩ.Nĩ gũkorũo ita rĩu rĩaharaganĩirie bũrũri ũcio wothe, naguo mũtitũ ũkĩrĩa andũ aingĩ mũthenya ũcio gũkĩra arĩa maaninirũo na hiũ cia njora.Nake Abisalomu agĩgĩturanĩrĩria na ndungata cia Daudi. Nake Abisalomu nĩ kũhaica aahaicĩte nyũmbũ yake, nayo nyũmbũ ĩo ĩkĩgera ruungu rũa honge ndumanu cia mũgandi mũnene. Naguo mũtwe wake ũgĩkĩnyitwo nĩ mũgandi ũcio, nake agĩikara acuhĩte rĩera-inĩ; nayo nyũmbũ ĩo yamũkuuĩte ĩgĩthiĩ na mbere.Nake mũndũ ũmwe agĩkĩona ũndũ ũcio, akĩĩra Joabu akiuga ũũ: Atĩrĩrĩ, nyonire Abisalomu acuhĩte mũgandi-inĩ.Nake Joabu agĩkĩũria mũndũ ũcio wamũheaga ũhoro ũcio atĩrĩ, Kaĩ wonire ũndũ ũcio, na wakĩaga kũmũgũthĩra o hau, ũmũite thĩ, nĩkĩ? Ũngĩĩkire ũguo-rĩ, nĩingĩakũhe mbia ikũmi, o na mũcibi.Nake mũndũ ũcio agĩkĩĩra Joabu atĩrĩ, O na ingĩtuĩka nĩ mbia ngiri ĩmwe ngwamũkĩra na guoko gwakwa-rĩ, ndingĩtambũrũkĩria mũrũ wa mũthamaki wakwa guoko atĩ nĩguo ndĩmwĩke ũũru; nĩ gũkorũo mũthamaki witũ aagwathire, mwĩ na Abishai na Itai, tũkĩĩiguagĩra, akiuga atĩrĩ, Wĩmenyererei mũndũ o na ũrĩkũ ndakahutie mwanake ũcio ti Abisalomu.Na korũo ndiĩkire o ta ũguo njĩkire, no ngorũo ndĩmũrutĩte muoyo na ũremi, (kuona atĩ hatikĩrĩ ũndũ o na ũrĩkũ ũngĩhithĩka mũthamaki witũ-rĩ,) wee weyeherera ho ũndiganĩrie.Joabu agĩkiuga atĩrĩ, Ndiagĩrĩirũo nĩ gũtinda njikaranĩtie ũguo nawe. Agĩkĩoya tũtimũ tũtatũ, agĩtũnyita na guoko, agĩtũikia, agĩtheca Abisalomu o ngoro thĩinĩ arĩ o muoyo mũgandi-inĩ ũcio.Nao aanake ikũmi arĩa maakuuĩire Joabu indo ciake cia mbaara makĩrigicĩria mũtĩ ũcio na mbarĩ ciothe, makĩhũra Abisalomu, makĩmũũraga.Nake Joabu agĩkĩhuhithia coro, nao andũ makĩhũndũka magĩtiga gũteng’eria Isiraeli; nĩ ũndũ Joabu nĩaamarũgamirie.Nao magĩkĩnyita Abisalomu, makĩmũikia irima-inĩ inene kũu mũtitũ-inĩ, magĩkĩmũũmbĩrĩra hĩba nene mũno ya mahiga; nao Isiraeli othe makĩũra, o mũndũ agĩthiĩ hema-inĩ yake.Na rĩrĩ, ihinda rĩrĩa Abisalomu aarĩ muoyo, nĩeyakĩire gĩtugĩ kĩa ihiga kũndũ gwĩtagwo Gĩtuamba kĩa Mũthamaki; nĩ ũndũ oigire atĩrĩ, Ndirĩ na mwana wa kahĩĩ wa gũtũma rĩĩtwa rĩakwa rĩtũũre rĩririkanagwo; nake agĩgĩtua gĩtugĩ kĩu kĩa ihiga rĩĩtwa o ta ũrĩa we mwene etagwo; nakĩo gĩtugĩ kĩu gĩĩtagwo Inyamũ rĩa Abisalomu o na ũmũthĩ.Hĩndĩ ĩo Ahimaazu wa Zadoku akiuga atĩrĩ, Reke ndeng’ere rĩu, ndwarĩre mũthamaki witũ ũhoro wa ũrĩa Jehova amũrĩhĩirie harĩ thũ ciake.Nake Joabu akĩmwĩra atĩrĩ, Ndũgũtwara ũhoro ũmũthĩ; ũgatwara ũhoro mũthenya ũngĩ, no ũmũthĩ ndũkũũtwara, nĩ gũkorũo mũrũ wa mũthamaki nĩ mũkuũ.Hĩndĩ o ĩo Joabu agĩgĩcoka akĩĩra Mũkushi atĩrĩ, Thiĩ ũkahe mũthamaki ũhoro ũrĩa wona. Nake Mũkushi ũcio agĩkĩinamĩrĩra he Joabu, agĩteng’era.Nake Ahimaazu wa Zadoku agĩkĩĩra Joabu rĩa kerĩ atĩrĩ, O na gwakinya o ũrĩa kũrĩkinya-rĩ, ndagũthaitha ũreke o na niĩ ndeng’ere nũmĩrĩre Mũkushi ũcio. Nake Joabu agĩkĩmũũria atĩrĩ, Ũgũgĩteng’era nĩ ũndũ kĩ, mũrũ wakwa, kuona atĩ ndũrĩ kĩndũ ũrĩkĩheo nĩ ũndũ wa ũhoro ũrĩa ũgũtwara?No we akiuga atĩrĩ, Aca, o na gwakinya o ũrĩa kũrĩkinya-rĩ, nĩngũteng’era. Nake agĩkĩmwĩra atĩrĩ, No gĩteng’ere. Hĩndĩ ĩo Ahimaazu agĩteng’era na njĩra ya Bũrũri ũrĩa Mwaraganu, agĩgĩkĩria Mũkushi ihenya, akĩmũhĩtũka.Na rĩrĩ, Daudi aaikarĩte gatagatĩ-inĩ ka ihingo cierĩ cia itonyero; nake mũrangĩri wa itũũra akĩhaica igũrũ rĩa itonyero rĩu, agĩkinya rũthingo igũrũ, agĩtiira maitho, agĩcũthĩrĩria, akĩona mũndũ ateng’erete arĩ o wiki.Nake mũrangĩri ũcio agĩkĩanĩrĩra akĩĩra mũthamaki ũrĩa onete. Nake mũthamaki akiuga atĩrĩ, Angĩkorũo arĩ wiki-rĩ, tiitherũ harĩ ũhoro e naguo wa kũheana. Nake mũndũ ũcio agĩkĩhanyũka, agĩthengerera hakuhĩ.Thutha wa ũguo mũrangĩri ũcio akĩona mũndũ ũngĩ ateng’erete; agĩgĩĩta mũhingũri-kĩhingo, akĩmwĩra ũũ: Atĩrĩrĩ! Ũyũ mũndũ ũngĩ ũteng’erete, na arĩ o wiki. Nake mũthamaki agĩkiuga atĩrĩ, O nake nĩ ũhoro aarehe.Ningĩ mũrangĩri ũcio akiuga atĩrĩ, Niĩ nguona mũteng’erere wa ũrĩa wĩ mbere ũtariĩ ta wa Ahimaazu wa Zadoku. Nake mũthamaki agĩkiuga atĩrĩ, Ũcio nĩ mũndũ mwega, na nĩegũũka arĩ na ũhoro mwega.Nake Ahimaazu agĩkĩanĩrĩra akĩĩra mũthamaki ũũ: Ũhoro nĩ mwega. Agĩkĩinamĩrĩra o hau mbere ya mũthamaki aturumithĩtie ũthiũ thĩ, akiuga atĩrĩ, Kũgoocwo-rĩ, nĩ Jehova Ngai waku, ũrĩa ũrekereirie andũ arĩa maambararĩtie moko mao magũũkĩrĩre wee, mũthamaki ũyũ, mwathi wakwa, akamaneana maninwo.Nake mũthamaki akĩũria atĩrĩ, Ĩ mwanake ũcio, ti Abisalomu, arĩ o thayũ? Nake Ahimaazu agĩgĩcokia atĩrĩ, Hĩndĩ ĩrĩa Joabu andekirie niĩ ndungata yaku, mũthamaki wakwa-rĩ, niĩ mwene nyonire he ngũĩ nene mũno, no rĩrĩ, ndinamenya wega ũrĩa ũhoro ũcio ũgũtariĩ.Nake mũthamaki agĩkiuga atĩrĩ, Hũgũka na hau ũrũgame. Nake agĩkĩhũgũka, akĩrũgama ehandĩte o ro ũguo.Na atĩrĩrĩ, hĩndĩ o ro ĩo Mũkushi o nake agĩũka; nake Mũkushi akiuga atĩrĩ, Nĩ ũhoro ndakũrehere, mũthamaki ũyũ, mwathi wakwa; nĩ gũkorũo Jehova nĩakũrĩhĩirie mũthenya wa ũmũthĩ harĩ arĩa othe maarahũkĩte magũũkĩrĩre.Mũthamaki agĩkĩũria Mũkushi ũcio atĩrĩ, Mwanake ũcio, ti Abisalomu, arĩ o thayũ? Nake Mũkushi ũcio agĩcokia atĩrĩ, Thũ ciaku, mũthamaki ũyũ, mwathi wakwa, o na arĩa othe maarahũkaga magũũkĩrĩre atĩ nĩguo magwĩke ũũru, marotuĩka o ta ũrĩa mwanake ũcio atariĩ rĩu!Nake mũthamaki agĩgĩtuĩka nda mũno, akĩambata agĩthiĩ nyũmba ĩrĩa yarĩ igũrũ rĩa itonyero rĩu, akĩrĩra; na rĩrĩa aambataga, agĩthiĩ akiugaga ũũ: Wũi, mũrũ wakwa Abisalomu, mũrũ wakwa, mũrũ wakwa Abisalomu-ĩ! Na arĩ korũo nĩ niĩ Ngai endire ngue ithenya rĩaku, wee Abisalomu, mũrũ wakwa mũrũ wakwa!Nake Joabu agĩkĩheo ũhoro akĩĩrũo ũũ: Atĩrĩrĩ, mũthamaki nĩararĩrĩra Abisalomu, o na agethikĩra nĩ kĩeha nĩ ũndũ wake.Nakuo kũhootana kũrĩa kwahootanĩtwo mũthenya ũcio, gũkĩgarũrũka harĩ andũ othe gũgĩtuĩka kĩeha; nĩ gũkorũo mũthenya o ro ũcio nĩguo maaiguire gũkĩĩrũo atĩrĩ, Mũthamaki nĩaiguĩte ũũru nĩ ũndũ wa mũriũ.Nao andũ magĩgĩtonya itũũra-inĩ mũthenya ũcio na hitho, o ta ũrĩa andũ maconokaga magathiĩ makĩĩhithangaga rĩrĩa morĩte me ita-inĩ.Nake mũthamaki akĩĩhumba ũthiũ, o na akĩanĩrĩra na mũgambo mũnene akĩrĩra akiuga ũũ: Wũi, mũrũ wakwa Abisalomu, wũi Abisalomu, mũrũ wakwa, mũrũ wakwa-ĩ!Nake Joabu agĩgĩthiĩ nyũmba kwĩ mũthamaki, akĩmwĩra atĩrĩ, Ũmũthĩ-rĩ, wee nĩũconorithĩtie ndungata ciaku ciothe, iria ihonoketie muoyo waku mũthenya ũyũ wa ũmũthĩ, o na mĩoyo ya ariũ aku, na ya aarĩ aku, o na mĩoyo ya aka aku, na mĩoyo ya thuriya ciaku;kuona atĩ wee wendaga arĩa magũthũũrĩte, na ũgathũũra arĩa makwendete. Nĩ ũndũ ũmũthĩ nĩuumbũrĩte atĩ andũ arĩa wonaga ta matarĩ bata nĩ anene, o na ndungata ciaku; nĩ gũkorũo ũmũthĩ nĩndamenya atĩ korũo Abisalomu nĩaatigirũo atũũre muoyo, na ithuĩ ithuothe tũkorũo tũkuĩte ũmũthĩ, hĩndĩ ĩo nĩguo ũngĩkenete mũno.Tondũ ũcio gĩũkĩre uumagare, ũkaarie na ndungata ciaku ũcihorerie, nĩ ũndũ ti-itherũ nĩngwĩhĩta ngĩgwetaga rĩĩtwa rĩa Jehova, njuge atĩrĩ, atĩ ũngĩkorũo nduumagara ũthiĩ, hatirĩ mũndũ o na ũmwe ũrĩtigwo aikarĩte mwena waku ũtukũ ũyũ; naguo ũndũ ũcio nĩũgũgũthũkĩra mũno gũkĩra uũru ũrĩa ũngĩ wothe wanagũkora gwata hĩndĩ ĩrĩa warĩ mũnyinyi o nginya rĩu.Hĩndĩ ĩo mũthamaki agĩkĩarahũka, agĩikara thĩ kĩhingo-inĩ. Nao andũ othe makĩheo ũhoro ũcio, makĩĩrũo atĩrĩ, Mũthamaki aikarĩte kĩhingo-inĩ; nao othe magĩgĩthiĩ magatũngane o hau mbere ya mũthamaki.Na rĩrĩ, Isiraeli nĩ kũũra morĩte, o mũndũ agathiĩ hema-inĩ yake.Nao andũ othe thĩinĩ wa mĩhĩrĩga yothe ya Isiraeli maakorirũo magĩteta makiugaga atĩrĩ, Mũthamaki witũ nĩwe watũhonokirie agĩtũruta moko-inĩ ma thũ ciitũ, na ningĩ agĩtũhonokia agĩtũruta moko-inĩ ma Afilisiti; na rĩu nĩ kũũra orĩte akoima bũrũri witũ nĩ ũndũ wa Abisalomu.Nake Abisalomu, ũcio twaitĩrĩirie maguta atũthamakĩre, nĩakuĩrĩire ita-inĩ. Na tondũ wa ũhoro ũcio-rĩ, nĩ kĩ gĩgũkĩgiria mwarie ndeto cia gũcokithia mũthamaki?Nake mũthamaki Daudi agĩkĩrekania gwĩ Zadoku na Abiatharu, athĩnjĩri-Ngai, makerũo atĩrĩ, Ariai na athuri a Juda, mũmorie atĩrĩ, Nĩ kĩ gĩtũmĩte mũrigie thutha ũhoro-inĩ wa gũcokia mũthamaki gwake mũciĩ, kuona atĩ kwaria kũrĩa Aisiraeli othe maarĩtie nĩkũnginyĩire, niĩ mũthamaki wanyu, atĩ njokio gwakwa mũciĩ?Inyuĩ nĩ inyuĩ ariũ a baba, na tuumĩte mũthimo ũmwe kũna; nĩ kĩ gĩgĩtũmĩte mũrigie thutha ũhoro-inĩ ũcio wa kũnyinũkia gwakwa, niĩ mũthamaki wanyu?Ningĩ ĩrai Amasa atĩrĩ, O nawe githĩ tũtiumĩte mũthimo ũmwe nawe? Ngai aro’thũũra, o na anjĩke ũũru makĩria, ũngĩaga gũtũũra wĩ mũnene wa mbũtũ ciakwa cia ita ithenya rĩa Joabu.Nake mũthamaki agĩkĩgucĩrĩria ngoro cia andũ othe a Juda irore harĩ we, o ta irĩ ngoro ya mũndũ ũmwe; tondũ ũcio magĩkĩmũtwarithĩria ũhoro, akĩĩrũo ũũ: Coka wee mwene, o na ndungata ciaku ciothe.Tondũ ũcio mũthamaki agĩgĩcoka, agĩkinya Jorodani. Nao andũ a Juda magĩthiĩ magĩkinya Giligali nĩguo magathaganie mũthamaki wao, mamũringie Jorodani.Nake Shimei, ũcio mũrũ wa Gera, Mũbenjamini wa Bahurimu, agĩikũrũka na ihenya arĩ hamwe na andũ a Juda, nĩguo agathaganie mũthamaki Daudi.Nakuo gũgĩkorũo kwarĩ andũ ngiri ĩmwe a Benjamini maarĩ hamwe nake, nake Ziba, ũcio warĩ ndungata ya mũciĩ wa Saulu, aarĩ ho, me hamwe na ariũ ake ikũmi na atano, o na ngombo ciake mĩrongo ĩĩrĩ. Nao magĩkĩringa Jorodani makĩonagwo nĩ mũthamaki.Naho hagĩkĩrehwo gĩtarũ kĩringie andũ a nyũmba ya mũthamaki, o na kĩrute mawĩra o ta ũrĩa angĩona maagĩrĩire kũrutwo. Nake Shimei ũcio wa Gera, aarĩkia kũringa Jorodani, akĩĩgũithia thĩ mbere ya mũthamaki.Nake agĩkĩĩra mũthamaki atĩrĩ, Wee, mwathi wakwa, tiga kũndua mwĩhia, o na kana ũririkane ũũru ũrĩa niĩ, ndungata yaku, ndekire na ũkĩgu mũthenya ũrĩa wee, mũthamaki ũyũ, mwathi wakwa, woimagarire ũkiuma Jerusalemu; o na ningĩ tiga kũiga ũũru ũcio ngoro-inĩ yaku, mũthamaki ũyũ.Nĩ gũkorũo niĩ, ndungata yaku, nĩnjũĩ atĩ nĩndehirie; na tondũ ũcio-rĩ, ta one, atĩ nĩ niĩ nyambĩte gũũka ũmũthĩ mbere ya andũ arĩa angĩ othe a nyũmba ya Jusufu, ngaikũrũka njũke ngũthaganie mũthamaki ũyũ, mwathi wakwa.No rĩrĩ, Abishai wa Zeruia agĩcokia akiuga atĩrĩ, Githĩ Shimei ndekũũragwo nĩ ũndũ wa ũhoro ũcio, nĩ ũndũ nĩaarumire mũitĩrĩrio maguta wa Jehova?Nake Daudi agĩkiuga atĩrĩ, Ndĩkĩrĩ na ũhoro ũrĩkũ na inyuĩ, inyuĩ ariũ a Zeruia, atĩ nĩkĩo mũkwenda gũtuĩka thũ ciakwa mũthenya wa ũmũthĩ? Anga nĩkũrĩ mũndũ o na ũmwe ũngĩũragwo thĩinĩ wa Isiraeli ũmũthĩ? Nĩ ũndũ-rĩ, githĩ niĩ ndikĩũĩ ũmũthĩ atĩ nĩ niĩ mũthamaki wa gũthamakĩra Isiraeli?Nake mũthamaki agĩkĩĩra Shimei atĩrĩ, Wee ndũrĩ hĩndĩ ũngĩkua. Nake mũthamaki akĩmũhe ũhoro ũcio na mwĩhĩtwa.Na rĩrĩ, Mefiboshethu wa Saulu, agĩgĩikũrũka agathaganie mũthamaki nake ndaagĩĩthambĩte magũrũ, o na kana akeyenja nderu, o na kana agathambia nguo ciake, gwata mũthenya ũrĩa mũthamaki oimire mũciĩ, o nginya mũthenya ũrĩa aacokire kũinũka na thayũ.Na gũgĩkinya atĩrĩ, atĩ hĩndĩ ĩrĩa aakinyire Jerusalemu agathagane mũthamaki-rĩ, mũthamaki akĩmũũria atĩrĩ, Mefiboshethu, nĩ kĩ gĩakĩgiririe ũtwarane na niĩ?Nake agĩcokia akiuga atĩrĩ, Mũthamaki ũyũ, mwathi wakwa, nĩ ndungata yakwa ya’henirie; nĩ ũndũ niĩ, ndungata yaku, ndoigire atĩrĩ, Nĩngwĩtandĩkĩra ndigiri, ndĩmĩhaice, ndwarane na mũthamaki witũ; nĩ gũkorũo niĩ, ndungata yaku, nĩ’thuaga.Nayo ndungata ĩo yakwa ĩkĩnjukanĩrĩra harĩ wee, niĩ ndungata yaku, mũthamaki ũyũ, mwathi wakwa; no rĩrĩ, wee mũthamaki ũyũ, mwathi wakwa, ũtariĩ o ta mũraika wa Ngai; na tondũ ũcio njĩka o ta ũrĩa ũkuona kwagĩrĩire wee mwene.Tondũ-rĩ, andũ othe a nyũmba ya baba maatariĩ o ta andũ akuũ marĩ mbere yaku, mũthamaki ũyũ, mwathi wakwa; no-rĩ, o na harĩa gwatariĩ ũguo-rĩ, wee nĩwanduire niĩ, ndungata yaku, wa kũrĩanagĩra na andũ arĩa marĩagĩra metha-inĩ yaku wee mwene. Kuona atĩ nĩwekire ũguo-rĩ, kaĩ ndĩkĩagĩrĩirũo nĩ gũcoka gũgũkaĩra rĩngĩ o na atĩa, wee mũthamaki wakwa?Nake mũthamaki akĩmũũria atĩrĩ, Kaĩ ũgũgĩtinda ũkĩaria ũhoro wa maũndũ maku wee mwene nĩ ũndũ kĩ? Ũrĩa ngũtua nĩ ũũ, atĩ wee na Ziba mũgayane gĩthaka kĩu.Nake Mefiboshethu akĩĩra mũthamaki ũũ: Atĩrĩrĩ, o na angĩrekwo athiĩ nakĩo gĩothe-rĩ, gũtirĩ ũndũ; kuona atĩ wee mũthamaki, mwathi wakwa, nĩũcokete mũciĩ waku mwene na thayũ.Ningĩ Barizilai, Mũgileadi, agĩgĩikũrũka oimĩte Rogelimu; agĩkinya Jorodani me hamwe na mũthamaki, atĩ nĩguo atwarane nake amũringie Jorodani.Nake Barizilai aakĩrĩ mũthuri mũkũrũ mũno, na aaninĩte mĩaka mĩrongo ĩnana; na nĩwe waheaga mũthamaki irio ihinda rĩrĩa aaikarĩte Mahanaimu; nĩ ũndũ aarĩ mũtongu mũno.Nake mũthamaki agĩkĩĩra Barizilai atĩrĩ, Nĩtũringanie nawe, na nĩndĩĩkũheaga irio cia gũgũtũũria wĩ gwakwa kũu Jerusalemu.Nake Barizilai akĩũria mũthamaki atĩrĩ, Nayo mĩaka ĩrĩa ndĩgĩtigarĩtie-rĩ, ĩkĩrĩ ĩigana, atĩ nĩkĩo ngwambata ’thiĩ nawe Jerusalemu, wee mũthamaki ũyũ?Hau ndĩ ũmũthĩ-rĩ, ’ninĩte mĩaka mĩrongo ĩnana; anga ndakĩhota gũthurania indo njega na njũru? O na ningĩ niĩ, ndungata yaku-rĩ, anga ndakĩhota kũigua mũcamo wa kĩrĩa ngũrĩa, kana kĩrĩa ngũnyua? Ningĩ-rĩ, anga ndakĩhota o na rĩ gũcoka kũigua mĩgambo ya arũme o na andũ-a-nja makĩina? Na tondũ ũcio niĩ ndungata yaku ngũgĩkũnogia wee, mũthamaki ũyũ, mwathi wakwa, nĩ ũndũ kĩ?Aca, niĩ, ndungata yaku, ũrĩa ngũtanyĩte no gũkũringia Jorodani, wee mũthamaki ũyũ. Kaĩ gũkũringia kũu kũngĩgĩtũma mũthamaki wakwa anjĩke ũndũ mũnene ũguo nĩ ũndũ kĩ?Reka niĩ, ndungata yaku, ndagũthaitha, ’hũndũke, nĩ getha ngakuĩre itũũra-inĩ riitũ, hakuhĩ na mbĩrĩra ya baba na maitũ. No atĩrĩrĩ, ndungata yaku, Kimuhamu, nĩyo ĩno; nĩĩringe arĩ yo hamwe nawe mũthamaki ũyũ, mwathi wakwa, ũgakĩmĩĩke o ta ũrĩa ũrĩona kwagĩrĩire.Nake mũthamaki agĩgĩcokia atĩrĩ, Nĩ wega; Kimuhamu nĩegũkĩringania na niĩ, na nĩngamwĩka o ta ũrĩa wee mwene ũngĩona kwagĩrĩire; o na ũndũ ũrĩa wothe ũrĩbatario nĩguo kũrĩ niĩ-rĩ, nĩngũgwĩka guo.Nao andũ acio othe magĩkĩringa Jorodani, o nake mũthamaki akĩringa; ningĩ mũthamaki akĩmumunya Barizilai, akĩmũrathimithia; nake Barizilai agĩgĩcoka handũ hake mwene.Mũthamaki agĩkĩringa agĩthiĩ Giligali, o nake Kimuhamu akĩringania nake; nao andũ othe a Juda, o na gĩkundĩ kĩmwe kĩa andũ a Isiraeli, magĩkorũo me ho makĩringia mũthamaki.Na atĩrĩrĩ, andũ othe a Isiraeli magĩthiĩ magĩkinya he mũthamaki, makĩmũũria atĩrĩ, Rĩu-rĩ, mũthamaki ũyũ, nĩ kĩ gĩgĩtũmĩte ariũ a ithe witũ, andũ aya a Juda, matũtunye wee na wara, magagĩkũringia Jorodani, mwĩ hamwe na andũ a nyũmba yaku, o na andũ othe a Daudi?Nao andũ acio othe a Juda magĩgĩcokeria Aisiraeli acio atĩrĩ, Nĩ gũkorũo mũthamaki ũyũ nĩ wa nyũmba iitũ; rĩu-rĩ, inyuĩ mũkĩrakarĩire ha? Hakĩrĩ kĩndũ o na kĩ tũrĩĩte kĩa indo cia mũthamaki? O na kana agatũhaka na kĩndũ o na kĩmwe?Nao Aisiraeli acio magĩcokeria andũ acio a Juda, makĩmera atĩrĩ, Ithuĩ twĩ na icunjĩ ikũmi ũhoro-inĩ ũcio wa mũthamaki, o na ningĩ nĩ ithuĩ twĩ na kĩhooto gĩa gũtuĩka andũ a Daudi kũrĩ inyuĩ; kuona atĩ ũguo nĩguo gũgĩtariĩ-rĩ, mũgũgĩtũmena nĩkĩ, mũkaaga kwamba kũhoya kĩrĩra harĩ ithuĩ mũtanacokia mũthamaki witũ? Nacio ciugo cia andũ a Juda igĩgĩkorũo irĩ cia wĩĩ gũkĩra cia Aisiraeli.Na rĩrĩ, hau hagĩgĩkorũo he mũndũ ũmwe mwaganu mũno, wetagwo Sheba wa Bikiri, Mũbenjamini; nake akĩhuha coro, akiuga atĩrĩ, Ithuĩ tũtirĩ ho o na hanini ũhoro-inĩ wa Daudi, o na kana tũkagĩa igai o na rĩrĩkũ he mũrũ wa Jesii. Mũndũ o mũndũ nĩecokere hema-inĩ yake, inyuĩ Aisiraeli aya!Tondũ ũcio Aisiraeli othe magĩgĩtiga kũrũmĩrĩra Daudi, makĩrũmĩrĩra Sheba ũcio wa Bikiri; no rĩrĩ, andũ a Juda, kuuma Jorodani nginya Jerusalemu, maarũmĩrĩire o mũthamaki wao.Na rĩrĩ, mũthamaki Daudi agĩgĩkinya gwake mũciĩ kũu Jerusalemu; nake akĩnyita aka acio ikũmi thuriya ciake, o acio aatigĩte maikaragie mũciĩ, akĩmahingĩrithia handũ mwanya, na agĩgĩathana atĩ maheagwo irio cia kũmaigana; no rĩrĩ, ndaacokire gũthiĩ kuonana nao. Na tondũ ũcio magĩgĩtũũra mahingĩirũo o nginya hĩndĩ ĩrĩa maakuire, magĩtũũra o ro ũguo ta marĩ aka a ndigwa.Ningĩ mũthamaki agĩkĩĩra Amasa atĩrĩ, Mũira wa matukũ matatũ mathire-rĩ, njĩtĩra andũ a Juda, macokanĩrĩre haha, o nawe ũgakorũo ho.Tondũ ũcio Amasa agĩgĩthiĩ gwĩta andũ a Juda macokanĩrĩre hamwe; no rĩrĩ, nĩaaikarangire gũkĩra ihinda rĩrĩa rĩatuĩtwo.Nake Daudi agĩkĩĩra Abishai atĩrĩ, Rĩu Sheba wa Bikiri nĩegũtũgera ngero nene gũkĩra ĩrĩa twagerirũo nĩ Abisalomu; tondũ ũcio oya ndungata ciakwa, niĩ mwathi waku, ũmũrũmĩrĩre na ihenya, nĩ getha ndakegwatĩre matũũra marĩa mairigĩtwo, ehonokie, na ithuĩ twage gũcoka kũmuona.Naho hagĩkiumagara andũ arĩa maarĩ a Joabu, makĩmũrũmĩrĩra, o na Akerethi, na Apelethi, o na njamba ciothe; nao magĩkiuma kũu Jerusalemu marũmĩrĩre Sheba wa Bikiri.Na rĩrĩ, maakuhĩhĩria ihiga-inĩ rĩrĩa inene rĩrĩ kũu Gibeoni-rĩ, Amasa agĩgĩtũngana nao. Nake Joabu agĩkorũo eohete indo ciake cia mbaara iria ekagĩra, agaciohania na rũhiũ rũa njora rũrĩa eyohete njohero, naruo rũhiũ rũarĩ njora; nake rĩrĩa aathiaga o ro ũguo-rĩ, rũhiũ rũu rũkĩgũa thĩ.Nake Joabu agĩkĩũria Amasa atĩrĩ, Ũhoro waku no mwega, mũrũ wa awa? Ningĩ Joabu agĩkĩnyita Amasa nderu ciake na guoko gwake kwa ũrĩo amũmumunye.No rĩrĩ, Amasa ndaigana kũrũmbũiya ũhoro wa rũhiũ rũa njora rũu Joabu aanyitĩte na guoko; tondũ ũcio Joabu agĩkĩmũtheca naruo nda, nayo nda yake yothe ĩgĩitĩka thĩ, na ndaigana kũmũgũtha rĩngĩ; nake Amasa agĩgĩkua.Nake Joabu na Abishai mũrũ wa ithe makĩrũmĩrĩra Sheba wa Bikiri na ihenya.Naho hau hagĩgĩtigwo mũndũ ũmwe wa aanake a Joabu arũgamĩte ho, wa kũheana ũhoro atĩrĩ, Mũndũ ũrĩa wothe wĩ mwena wa Joabu, o na wa Daudi, nĩarũmĩrĩre Joabu.Nake Amasa aakorirũo akomete egaragarĩtie thakame-inĩ yake o njĩra-inĩ ya gĩtwari gatagatĩ. Na rĩrĩ, mwanake ũcio ona atĩ andũ othe nĩmararũgama hau, agĩkĩoya Amasa, akĩmweheria njĩra-inĩ ĩo ya gĩtwari, akĩmũkuua akĩmũkerũria gĩthaka-inĩ, agĩcoka akĩmũhumbĩra na nguo, ona atĩ mũndũ o wothe ũrĩa ũrahĩtũkĩra harĩ we nĩararũgama.Na rĩrĩ, eherio njĩra-inĩ ĩo ya gĩtwari-rĩ, andũ othe magĩgĩthiĩ na mbere marũmĩrĩire Joabu, magateng’erie Sheba ũcio wa Bikiri.Nake Sheba agĩgĩthiĩ akĩgera mabũrũri mothe ma mĩhĩrĩga ya Isiraeli, o nginya Abeli, o na Bethi-maaka, o na bũrũri wothe wa Aberi; nao andũ acio othe magĩkorũo macokanĩrĩire hamwe, makĩmũrũmĩrĩra.Nao aa Joabu magĩgĩthiĩ makĩmũthiũrũrũkĩria o kũu Abeli, itũũra rĩa Bethi-maaka, nao magĩita tĩri kĩhumbu kĩnene kĩĩgiritanĩtie na itũũra, nakĩo gĩkĩambatĩrio kĩrĩ o rũthingo-inĩ rũarĩo; nao andũ acio othe maarĩ na Joabu makĩhũrahũra rũthingo marũtharie, nĩguo marũgũithie thĩ.Hĩndĩ ĩo mũndũ-wa-nja ũmwe mũũgĩ wa itũũra rĩu akĩanĩrĩra na mũgambo mũnene akiuga atĩrĩ, Ta thikĩrĩriai; atĩrĩrĩ, ta thikĩrĩriai; ndamũthaitha mwĩre Joabu ũũ: Ũka ũthengerere haha, nĩ getha njarie nawe.Nake agĩthiathia hakuhĩ nake; nake mũndũ-wa-nja ũcio akĩmũũria atĩrĩ, Wee nĩwe Joabu? Nake agĩgĩcokia atĩrĩ, Ĩĩ, nĩ niĩ we. Agĩkĩmwĩra atĩrĩ, Ta igua ũhoro wakwa, niĩ ndungata yaku ya mũndũ-wa-nja. Nake agĩgĩcokia atĩrĩ, Nĩ’thikĩrĩirie.Nake agĩkĩmwarĩria, akiuga atĩrĩ, Tene-rĩ, ciugo ici nĩciaaragio, gũkerũo atĩrĩ, Ti-itherũ andũ makahoyaga kĩrĩra o kũu Abeli; naguo ũhoro ũgagĩthirĩra kuo.Niĩ-rĩ, ndĩ wa andũ arĩa mendete kũgĩe thayũ, o na wa arĩa ehokeku thĩinĩ wa Isiraeli; no wee ũcarĩtie kũnina itũũra rĩrĩ, rĩĩ nyina wa andũ thĩinĩ wa Isiraeli; nĩ kĩ gĩgũtũma wende kũmeria ũgai wa Jehova, ũũnine biũ?Nake Joabu agĩcokia akiuga atĩrĩ, Ndĩroaga gwĩka ũndũ ta ũcio o na hanini wa atĩ nyende kũmerania kana kũninana!Ũhoro ndũtariĩ ũguo; no nĩ mũndũ ũmwe wa bũrũri ũrĩa wĩ irĩma nyingĩ wa Efiraimu, wĩtagwo Sheba, mũrũ wa Bikiri, wambararĩtie guoko gwake okĩrĩre mũthamaki witũ Daudi; mũneane arĩ o we wiki, na nĩngwehera nyume itũũra-inĩ rĩrĩ rĩanyu. Nake mũndũ-wa-nja ũcio agĩkĩĩra Joabu ũũ: Atĩrĩrĩ, nĩũgũikĩrio mũtwe wake na kũu mbarĩ ĩo ya rũthingo.Hĩndĩ ĩo mũndũ-wa-nja ũcio agĩgĩthiĩ harĩ andũ akĩaria nao na ũũgĩ. Nao magĩtinia Sheba ũcio wa Bikiri mũtwe, makĩũikĩria Joabu na kũu mbarĩ ĩo ĩngĩ ya na nja. Nake Joabu agĩkĩhuhithia coro, nao andũ makĩharagania makiuma itũũra-inĩ rĩu, nao othe, mũndũ o mũndũ agĩthiĩ hema-inĩ yake. Nake Joabu agĩgĩcoka Jerusalemu he mũthamaki.Na rĩrĩ, Joabu nĩwe waathaga mbũtũ yothe ya ita ya Isiraeli, nake Benaia wa Jehoiada nĩwe waathaga Akerethi, o na Apelethi,nake Adoramu nĩwe warĩ mũnene wa kũrutithia igoti, o nake Jehoshafatu wa Ahiludu nĩwe warĩ mwandĩki maũndũ ma ihinda rĩu,nake Sheva nĩwe warĩ mwandĩki-marũa, o nao Zadoku na Abiatharu nĩo maarĩ athĩnjĩri-Ngai;o nake Ira, Mũjairi, aarĩ mũthĩnjĩri-Ngai wa Daudi.Na rĩrĩ, matukũ-inĩ ma Daudi gũgĩkĩgĩa ng’aragu mĩaka ĩtatũ, mwaka o mwaka; nake Daudi agĩgĩtuĩria ũhoro he Jehova. Nake Jehova akiuga atĩrĩ, Ũhoro ũcio wonekete nĩ ũndũ wa Saulu, o na nyũmba yake ĩrĩa yaitithagia thakame, nĩ ũndũ wa ũrĩa oragire Agibeoni.Nake mũthamaki agĩgĩĩta Agibeoni, akĩaria nao, (na rĩrĩ, Agibeoni acio matiarĩ a ciana cia Isiraeli, no maarĩ matigari ma Aamori; nacio ciana cia Isiraeli igĩkorũo ciĩhĩtanĩire nao; nake Saulu nĩaacarĩtie njĩra ya kũmoraga nĩ ũndũ wa kĩyo kĩrĩa aarĩ nakĩo gĩa gũteithia ciana cia Isiraeli na Juda;)Daudi agĩkĩũria Agibeoni acio atĩrĩ, Rĩu-rĩ, ngũkĩmwĩka atĩa? Na ningĩ-rĩ, nĩ kĩ ngũkĩruta kĩa horohio, nĩ getha mũrehithĩrie ũgai wa Jehova kĩrathimo?Nao Agibeoni acio makĩmwĩra atĩrĩ, Ũhoro ũrĩa wĩ ho ũtũkoniĩ ithuĩ na Saulu, kana nyũmba yake-rĩ, ti ũhoro ũngĩrutĩrũo betha kana thahabu; ningĩ-rĩ, ithuĩ twakĩhota kũũraga mũndũ o na ũrĩkũ thĩinĩ wa Isiraeli? Nake agĩkiuga atĩrĩ, Ũndũ ũrĩa mũkuuga-rĩ, noguo ngũmwĩka.Nao magĩkĩĩra mũthamaki atĩrĩ, Mũndũ ũrĩa watũninithirie, na ũrĩa watũmire tũũkĩrĩrũo nĩguo tũninwo tũtikae gũtigara mĩhaka-inĩ ya Isiraeli o na atĩa-rĩ,nĩtũrutĩrũo andũ mũgwanja thĩinĩ wa ariũ ake, na ithuĩ tũmacuurie mũtĩ igũrũ mbere ya Jehova, o kũu Gibea ya Saulu, o ũcio wathurĩtwo nĩ Jehova. Nake Daudi agĩkiuga atĩrĩ, Nĩngũmũne.No rĩrĩ, mũthamaki nĩaacaĩire Mefibosthethu wa Jonathani mũrũ wa Saulu, nĩ ũndũ wa mwĩhĩtwa ũrĩa Daudi na Jonathani ũcio mũrũ wa Saulu mehĩtanĩire o erĩ makĩgwetaga rĩĩtwa rĩa Jehova.No mũthamaki nĩaanyitire ariũ a Rizipa, mwarĩ wa Aia, arĩa aaciarĩire Saulu, nao nĩ Arimoni na Mefiboshethu, na ariũ atano a Merabu, mwarĩ wa Saulu, arĩa aaciarĩire Adirieli wa Barizilai, Mũmeholathu;nake akĩmaneana harĩ Agibeoni, nao makĩmacuuria mũtĩ igũrũ handũ kĩrĩma-inĩ mbere ya Jehova; nao acio othe mũgwanja magĩkua o ihinda rĩmwe; nao moragirũo hĩndĩ ya magetha, o matukũ ma mbere, kĩambĩrĩria-inĩ kĩa magetha ma cairi.Nake Rizipa, mwarĩ wa Aia, akĩoya tama wa ikũnia, akĩũtambũrũkĩria hau ihiga igũrũ magetha maambĩrĩrio, o nginya hĩndĩ ĩrĩa mbura yamoirĩire yumĩte igũrũ; nake ndaigana kũreka nyamũ cia rĩera-inĩ ciũmbe igũrũ rĩao mũthenya, o na kana nyamũ cia gĩthaka imahutie ũtukũ.Nake Daudi agĩkĩheo ũhoro wa ũrĩa Rizipa, mwarĩ wa Aia, thuriya ya Saulu, ekĩte.Nake Daudi agĩgĩthiĩ akĩoithia mahĩndĩ ma Saulu, o na mahĩndĩ ma Jonathani, mũrũwe, akĩmaruta harĩ andũ a Jabeshi-gileadi, arĩa maamaiyĩte makamaruta kawerũ-inĩ ka Bethi-shani, harĩa Afilisiti maamacuurĩtie mũtĩ igũrũ, mũthenya ũrĩa Afilisiti moragĩire Saulu o kũu Giliboa,agĩkĩambatia mahĩndĩ macio ma Saulu, o na ma Jonathani mũrũwe, akĩmaruta kũu; o namo mahĩndĩ ma andũ acio maacuurĩtio mũtĩ igũrũ makĩũnganio.Nao andũ magĩgĩthika mahĩndĩ ma Saulu na Jonathani mũrũwe, bũrũri wa Benjamini, o kũu Zela, mbĩrĩra-inĩ ya Kishu ithe; magĩgĩĩka maũndũ mothe marĩa maathĩtwo nĩ mũthamaki. Na thutha wa maũndũ macio, Ngai agĩthaithĩka nĩ ũndũ wa bũrũri wao.Nao Afilisiti magĩgĩcoka kũgĩa na mbaara rĩngĩ na Isiraeli; nake Daudi agĩikũrũka e hamwe na ndungata ciake, makĩhũrana na Afilisiti acio; nake Daudi akĩũrũo nĩ hinya mũno.Hĩndĩ ĩo Ishibi-benobu, ũrĩa warĩ wa ariũ a Rafa, na aarĩ na itimũ rĩa cekeri magana matatũ cia gĩcango rĩgĩthimwo, na akohwo rũhiũ rũa njora rũa mũturano, agĩgĩcirĩra kũũraga Daudi.No rĩrĩ, Abishai wa Zeruia akĩmũteithia, akĩgũtha Mũfilisiti ũcio, akĩmũũraga. Hĩndĩ ĩo andũ a Daudi makĩmwĩra na mwĩhĩtwa atĩrĩ, Wee ndũgacoka kuumagarania na ithuĩ o na rĩ tũgĩthiĩ ita-inĩ, nĩ getha ndũkahorie tawa wa Isiraeli.Na gũgĩkinya atĩrĩ, atĩ thutha wa maũndũ macio, gũkĩgĩa mbaara rĩngĩ ya kũhũranwo na Afilisiti o kũu Gobu na hĩndĩ ĩo Sibekai, Mũhushathi, akĩũraga Safu, ũrĩa warĩ wa ariũ a Rafa.Ningĩ gũkĩgĩa mbaara o hĩndĩ ĩngĩ kũu Gobu ya kũhũranwo na Afilisiti; nake Elihanani, mũrũ wa Jaare-oregimu, Mũbethi-lehemu, akĩũraga Goliathu, Mũgiti, naguo mũtĩ wa itimũ rĩake watariĩ ta mũtĩ wa mũtambo ũrĩa ũtumaga tama.O na ningĩ gũgĩcoka gũkĩgĩa mbaara o hĩndĩ ĩngĩ kũu Gathu, nakuo kwarĩ mũndũ mũraihu mũno kĩũga. Nake mũndũ ũcio aarĩ na ciara mĩrongo ĩĩrĩ na inya, nĩ ũndũ aarĩ na ciara ithathatũ o guoko, o na ciara ithathatũ o kũgũrũ. Mũndũ ũcio o nake aaciarĩtwo nĩ Rafa.Na rĩrĩa ogitire Isiraeli, Jonathani wa Shimei, mũrũ wa nyina na Daudi, akĩmũũraga.Andũ acio ana-rĩ, maaciarĩirũo nĩ Rafa ũcio o kũu Gathu; nao makĩũragwo nĩ Daudi na ndungata ciake.Nake Daudi agĩkĩarĩria Jehova na ciugo cia rũĩmbo rũrũ hĩndĩ ĩrĩa Jehova aamũhonokirie akĩmũruta moko-inĩ ma thũ ciake ciothe, o na guoko-inĩ gwa Saulu;agĩkiuga atĩrĩ,Jehova-rĩ, nĩwe rũaro rũakwa rũa ihiga, nĩ kĩhingo gĩakwa kĩa hinya,o na nowe mũ’hatũri; nĩ wakwa hatarĩ nganja;Nĩwe Mũrungu, o we ndũmba yakwa ya ihiga, ĩrĩa ndahagĩra,Ningĩ ngo yakwa, o naruo rũhĩa rũrĩa rũ’honokagia, o na nowe rĩangĩro rĩakwa rĩakĩtwo handũ haraihu na igũrũ, o na ũũrĩro wakwa;Wee mũhonokia wakwa, nĩwe ũ’honokagia, ndige kũguthũkĩrũo nĩ andũ na hinya.Ngayagĩra Jehova, o ũcio wagĩrĩire kũgoocagwo;Ngakĩhonokio harĩ thũ ciakwa.Ndihũ cia gĩkuũ nĩciahĩtĩrĩirie,Nayo mĩiyũro ya wanangi ĩkĩndua nda;Mĩgeto ya Kwa-ngoma nĩyo yeĩ’thiorereirie,Ngagwatwo nĩ mĩtego ya gĩkuũ.Ndĩ na mĩnyamaro ĩo, ngĩitĩka gũkaĩra Jehova;Ti-itherũ ndarĩrĩire Ngai wakwa;Mũgambo wakwa we nĩaakĩũiguire e thĩinĩ wa hekarũ yake,Kĩrĩro gĩakwa gĩkĩmũkinyĩra o matũ-inĩ make.Hĩndĩ ĩo thĩ ĩgĩkĩrika kwerera o ĩgĩtetemaga,O nacio itina cia matu-inĩ ikĩenyenyaO ikĩereraga, nĩ tondũ we nĩaakanirũo nĩ marakara.Hagĩkĩambata ndogo yumĩte maniũrũ-inĩ make,Naguo mwaki ũkiuma kanua gake, ũkĩninana,O nginya makara makĩya kũrĩrĩmbũkio nĩguo.Agĩcuhĩrĩria matu, agĩikũrũka thĩ,Na makinya-inĩ make no nduma ndumanu haarĩ.Nake agĩgĩthiĩ akuuĩtwo nĩ kerubi, e rĩera-inĩ;Ĩĩ, ti-itherũ onirũo akuuĩtwo nĩ mathagu ma rũhuho;Nayo nduma aamĩtuire ta hema ĩmũthiũrũrũkĩirie na mĩena yothe,O ya maĩ macokanĩrĩire hamwe, o mo matu marĩa mathimbu mũno ma igũrũ.Tondũ wa ũkengi ũrĩa warĩ harĩ we,Makara ma mwaki makĩya kũrĩrĩmbũka.We Jehova agĩkĩrurumia marurumĩ e kũu matu-inĩ,Nake Ũrĩa-wĩ-igũrũ-mũno akĩruta mũgambo wake.Aaikanirie mĩguĩ, akĩhurunja thũ,Agĩcirehithĩrie rũheni, agĩcinyaagia.Hĩndĩ ĩo ndĩra cia iria ĩkĩonekana,Nacio itina cia thĩ igĩkĩhumbũrio,Nĩ ũndũ wa ũrĩa Jehova aarũithanĩtie,O na ũndũ wa itiiha rĩa mĩrukĩ ya maniũrũ make.Aatambũrũkirie guoko arĩ o igũrũ, akĩ’nyita,Akĩngucia, akĩnduta maĩ-inĩ macio mang’etu.Nĩaa’honokirie akĩndeithũra harĩ thũ yakwa ĩrĩa yarĩ na hinya,Akĩnduta kũrĩ acio a’thũũri, nĩ gũkorũo maarĩ nding’ũri kũngĩra.Maa’harũkĩire mũthenya ũrĩa ndarĩ na mũtino,No Jehova nĩwe watuĩkire mũndiirĩrĩri.Aanyumirie na nja, akĩndwara kũndũ kwariĩ;Aa’tharire, akĩnduta ũgwati-inĩ, nĩ ũndũ nĩekenagĩra nĩ niĩ.Jehova aa’thukĩire maũndũ maringaine na ũthingu wakwa;O ta ũguo moko makwa matherete-rĩ, ũguo noguo a’thukĩire,Nĩ ũndũ ndũire nũmĩrĩire njĩra cia Jehova,Na ndirĩ ndaaganĩra Ngai wakwa ngĩĩnyegenyũra harĩ we.Nĩ gũkorũo matuĩro make mothe maaikaraga o mbere yakwa,O naho ha ũhoro wa irĩra cia watho wake, ndirĩ ndacithengera,O na ningĩ ngĩonwo nĩwe-rĩ, ndiarĩ ũcuke,Na ngerĩithagia njeherere waganu wakwa.Tondũ ũcio Jehova nĩa’thukĩire ithuka rĩringaine na ũthingu wakwa,O ta ũrĩa ’therete ngĩonwo na maitho make.Wee-rĩ, harĩ ũrĩa mũigua tha, ũrĩĩonanagia o nawe wĩ mũigua tha,Na harĩ ũrĩa ũtarĩ ũcuke-rĩ, ũrĩĩonanagia atĩ ndũrĩ ũcuke;Harĩ ũrĩa mwĩtheria ũrĩĩonanagia wĩ mũtheru,Naho harĩ mbũra-matũ, ũrĩĩonanagia wĩ mũmũhutatĩri;Nao arĩa athĩnie-rĩ, wee nĩwe ũmahonokagia,No rĩrĩ, maitho maku maroranagia na andũ a rũng’athio, nĩguo ũmaagithie bata.Nĩ ũndũ atĩrĩ, wee Jehova nĩwe tawa wakwa,Nake Jehova nĩwe ũtũmaga nduma yakwa ĩtuĩke ũtheri.Amu tondũ waku ndahota gũtharĩkĩra mbũtũ ng’ima,Ningĩ tondũ wa Ngai wakwa ndahota kũrũũga rũirigo.Mũrungu-rĩ, njĩra yake nĩ nginyanĩru,Naguo uuge wa Jehova nĩ mũthuranĩre;Nĩwe ngo ya arĩa othe megiritanagia nake,Amu-rĩ, nũ ũngĩ Mũrungu thengia o Jehova?O na ningĩ-rĩ, nũ ũngĩ rũaro rũa ihiga thengia o Ngai witũ?Mũrungu nĩwe kĩhingo gĩakwa kĩrĩa kĩrũmu mũno,Ningĩ nĩwe wonagĩrĩria mũndũ ũrĩa ũtarĩ ũcuke mĩthiĩre yake.Atũmaga magũrũ makwa magĩe ihenya ta ma thwariga ya mũgoma,Agakĩnginyia kũndũ gwakwa kũrĩa gũtũũgĩru.Wee nĩwe ũmenyithagia moko makwa mũrũĩre wa mbaara,O nginya icoka ciakwa igakĩhota kũhaca ũta wa gĩcango.O na ningĩ-rĩ, wee nĩwe ũ’heete ngo ĩrĩa ya ũhonokania waku,Naguo ũhoreri waku nĩguo ũ’nenehetie.Wee nĩwe ũnjaramĩirie ũthiĩro wa makinya makwa,Magũrũ makwa magakĩaga gũtirũka.Thũ ciakwa ndĩciteng’eretie ngacinina biũ,O na ndiigana kũhũndũka o nginya hĩndĩ ĩrĩa cianinirũo o kũninwo biũ.Nĩ kũnina ndĩcininĩte biũ, ngacihehenjanga itikanacoke kwarahũka;Ti-itherũ nĩ kũgũa igũĩte makinya-inĩ makwa.Nĩ ũndũ wee ũ’hotorete ũhoti wa kũrũa mbaara,Ugagĩtũma arĩa maanjũkĩrĩire, makurumanĩre harĩ niĩ,O na ũgĩtũma thũ ciakwa inyonie ciande,Nĩ getha andũ arĩa ma’thũũrĩte ndĩmang’ũrie biũ.Nĩmaacũthangĩrĩirie, no mationire wa kũmahonokia,O nginya magĩkaĩra Jehova, no ndaigana kũmetĩka.Hĩndĩ ĩo ngĩkĩmamemenda magĩtuĩka o ta rũkũngũ rũa thĩ,Ngĩmarangĩrĩria thĩ o ta ndoro ya njĩra-inĩ, ngĩcoka ngĩmanyaagia kũndũ guothe.Ningĩ nĩwe ũ’honoketie, ũkanduta ngiano-inĩ ya andũ akwa,O na ũkanjikaria wega nĩguo nduĩke mũtongoria wa ndũrĩrĩ;Na rũruka rũa andũ itoĩ nĩrũkandungatagĩra.Andũ a kũngĩ-rĩ, nĩmarĩĩ’nyihagĩria,O rĩrĩa maaigua ngumo yakwa makagwata o kũnjathĩkĩra.Andũ acio a kũngĩ-rĩ, no kũhinyara makahinyara,Nao magoka makĩinainaga moimĩte na kũrĩa mehingĩire.Jehova atũũraga muoyo; o we rũaro rũakwa rũa ihiga arogathwo;We Ngai ũrĩa rũaro rũa ihiga rũa ũhonokio wakwa arotũũra atũũgĩrĩte;Nowe Mũrungu ũrĩa ũndĩhagĩria,O na akanyihia ndũrĩrĩ agatũma ndĩciathe.Nĩwe ũnyumagaragia akanduta harĩ thũ ciakwa;Ĩĩ-ni, nĩwe ũndũũgagĩria ngakĩra arĩa manjũkagĩrĩra;Wee nĩwe ũ’honokagia ũkandeithũra harĩ mũndũ ũrĩa mũtoi.Tondũ ũcio no ngũcokagĩrie ngatho, wee Jehova, ndĩ thĩinĩ wa ndũrĩrĩ,O narĩo rĩĩtwa rĩaku ndĩrĩinagĩre nyĩmbo ngĩrĩgooca.Mũthamaki wake-rĩ, nĩatũmaga one ũhonokio mũnene;Mũndũ wake mũitĩrĩrie maguta nĩamũtugaga,O we Daudi na mbeũ yake tene na tene.NA RĨRĨ, ici nĩcio ciugo cia Daudi cia kũrigĩrĩria:Atĩrĩrĩ, Daudi mũrũ wa Jesii, ekuuga ũũ,We ũrĩa watũũgĩririo mũno ekuuga atĩrĩ,O we ũcio mũitĩrĩrio maguta wa Ngai wa Jakubu,Na akendeka mũno nĩ ũndũ wa gũthugundĩra Isiraeli thaburi:Roho wa Jehova nĩ kwaria aaririe na kanua gakwa,Nakĩo kiugo gĩake gĩkĩgĩa rũrĩmĩ-inĩ rũakwa.Ngai wa Isiraeli oigire atĩrĩ,O we rũaro rũa ihiga rũa Isiraeli akĩnjĩra atĩrĩ,Mũndũ ũrĩa wathaga andũ na kĩhooto,Agaathana na ũndũ wa gwĩtigĩra Ngai-rĩ,Agatuĩka o ta ũtheri ũrĩa ũtheraga rũcinĩ riũa rĩaratha,O rũcinĩ rũrĩa rũtarĩ matu ma mbura;O hĩndĩ ĩrĩa nyeki ya mũmerano yaitĩka kũmera tĩri-inĩ,Nĩ ũndũ wa ũrĩa gũkĩĩte gũgathera wega thutha wa mbura.Githĩ ũguo tiguo nyũmba yakwa ĩtariĩ ĩkĩonwo nĩ Mũrungu?Nĩ ũndũ nĩaarĩkanĩire na niĩ kĩrĩkanĩro gĩa gũtũũra tene na tene,Kĩrĩa gĩthondeketwo wega maũndũ-inĩ mothe, na gĩĩ kĩrũmu;Nĩ ũndũ ũhoro ũcio noguo ũhonokio wakwa wothe, na ũkahingia maũndũ mothe marĩa ndĩĩriragĩria,O na harĩa atarĩ aratũma ũhoro ũcio ũkũre.No rĩrĩ, andũ arĩa othe aaganu magatuĩka o ta mĩigua ya gũteo,Nĩ ũndũ ndĩngĩnyitĩka na guoko;No rĩrĩ, mũndũ akĩmĩhutiaNo mũhaka akorũo agwatĩte kĩndũ gĩa kwĩgitĩra gĩa kĩgera, o na mũtĩ wa itimũ,Nayo ĩcinĩrũo handũ hayo na mwaki, ĩninwo biũ,Maya nĩmo marĩĩtwa ma andũ arĩa maarĩ njamba arĩa Daudi aarĩ nao; wa mbere-rĩ, nĩ Joshebu-bashebethu, Mũtakemoni, mũnene wa anene arĩa angĩ a athigari; na nowe wetagwo Adino, Mũezini, ũrĩa woragire andũ magana manana, o ihinda rĩmwe akĩrũa nao.Nake ũrĩa wamũrũmĩrĩire nĩ Eleazaru, mũrũ wa Dodai, mũrũ wa mũndũ Mũahohi, ũmwe wa andũ acio atatũ njamba irĩ hinya arĩa maarĩ na Daudi, rĩrĩa mogitire Afilisiti arĩa monganĩte marũe mbaara, o hĩndĩ ĩrĩa andũ a Isiraeli maakorirũo maambatĩte magethiĩra;mũndũ ũcio agĩgĩũkĩra akĩhũra Afilisiti o nginya rĩrĩa aanogire guoko, nakuo guoko gwake gũgĩikara o ro ũguo kũnyitĩte rũhiũ rũa njora; nake Jehova agĩtũma ũhonokanio mũnene woneke mũthenya ũcio; nao andũ makĩmũrũmĩrĩra o magatahe.Na thutha wake kwarĩ Shama, mũrũ wa Agee, Mũharari. Tondũ rĩrĩa Afilisiti monganĩte me mbũtũ ĩmwe handũ haarĩ mũgũnda ũiyũrĩte ndengũ, nao andũ a Isiraeli makĩũrĩra Afilisiti-rĩ,Shama aarũgamire mũgũnda-inĩ ũcio gatagatĩ akĩgiria Afilisiti maũkinye, akĩmoraga; nake Jehova agĩtũma ũhonokanio mũnene woneke.Ningĩ thĩinĩ wa arĩa mĩrongo ĩtatũ anene, kwarĩ andũ atatũ maaikũrũkire, magĩkinya he Daudi ngurunga-inĩ ya Adulamu hĩndĩ ya magetha; nayo mbũtũ ya athigari a Afilisiti ĩgĩkorũo yambĩte hema ciayo gĩtuamba kĩa Refaimu.Nake Daudi hĩndĩ ĩo agĩkorũo arĩ kĩhingo-inĩ gĩakĩtwo na hinya, nakĩo gĩtungati kĩa Afilisiti gĩgaikara Bethi-lehemu.Nake Daudi aaigua abataire mũno, agĩkiuga atĩrĩ, Hĩ! Na arĩ korũo he mũndũ ũngĩ’he maĩ ma gĩthima kĩa Bethi-lehemu kĩrĩa kĩrĩ kĩhingo-inĩ, ’nyue!Nao andũ acio atatũ njamba irĩ hinya, magĩtũrĩkĩria thĩinĩ wa ita ya Afilisiti, magĩtaha maĩ gĩthima-inĩ kĩu kĩa Bethi-lehemu, o kĩu kĩrĩ kĩhingo-inĩ, magĩgĩthiĩ namo makĩmatwarĩra Daudi; no ndaigana gwĩtĩkĩra kũmanyua, nĩ gũita aamaitire thĩ, amarutĩre Jehova ta marĩ ma igongona.Nake agĩkiuga atĩrĩ, Jehova, ũndũ ũyũ ũroaga gwĩkwo nĩ niĩ wa atĩ ’nyue maĩ maya! Kaĩ ingĩkĩhota atĩa kũnyua thakame ya andũ aya metwarĩrĩire ũgwati-inĩ wa gĩkuũ? Na tondũ ũcio ndaigana gwĩtĩkĩra kũmanyua. Maũndũ macio nĩmo njamba icio ithatũ ciekire.Nake Abishai, mũrũ wa nyina na Joabu, mũrũ wa Zeruia, nĩwe warĩ ũrĩa mũnene wa acio atatũ. Nake ũcio nĩwe woire itimũ rĩake akĩrũa na andũ magana matatũ, agĩkĩmoraga, akĩgĩa igweta mũno thĩinĩ wa acio atatũ.Githĩ tiwe wagĩtĩĩkire mũno thĩinĩ wa acio atatũ, akĩmakĩra? Na tondũ ũcio agĩgĩtuwo mũnene wao; no rĩrĩ, ndaigana kũgĩa igweta ta acio angĩ atatũ a mbere.Nake Benaia wa Jehoiada, mũrũ wa mũndũ njamba wa Kazibeeli, ũrĩa wekĩte maũndũ ma hinya-rĩ, nĩwe woragire ariũ erĩ a Arieli wa Moabi; o na ningĩ agĩikũrũka agĩtonya irima hĩndĩ kwoiraga tharunji, akĩũragĩra mũrũthi kuo;na ningĩ akĩũraga Mũmisiri warĩ karau akĩonwo; nake Mũmisiri ũcio aarĩ na itimũ guoko; no rĩrĩ, Benaia aaikũrũkire agĩthiĩ harĩ we na rũthanju; nake agĩkĩhuria itimũ rĩu rĩarĩ guoko kwa Mũmisiri ũcio, agĩkĩmũũraga na itimũ rĩu rĩake we mwene.Maũndũ macio nĩmo mekirũo nĩ Benaia, mũrũ wa Jehoiada, nake agĩkĩgĩa igweta mũno thĩinĩ wa acio atatũ maarĩ njamba.Mũndũ ũcio agĩgĩtĩĩka mũno gũkĩra acio angĩ mĩrongo ĩtatũ; no rĩrĩ, ndaigana kũgĩa igweta ta acio angĩ atatũ a mbere. Nake Daudi akĩmũtua mwathi wa gwathaga arĩa maamũrangagĩra.Nake Asaheli, mũrũ wa nyina na Joabu, aarĩ wa acio mĩrongo ĩtatũ; nao arĩa angĩ nĩ aya: Elihanani, mũrũ wa Dodo wa kũu Bethi-lehemu,na Shama, Mũharodi, na Elika, Mũharodi,na Helezu, Mũpaliti, na Ira, mũrũ wa Ikeshu, Mũtekoa,na Abiezeri, Mũanathothi, na Mebunai, Mũhushathi,na Zalimoni, Mũahohi, na Maharai, Mũnetofathi,na Helebu, mũrũ wa Baana, Mũnetofathi, na Itai, mũrũ wa Ribai, wa itũũra rĩa Gibea, wa ciana cia Benjamini,na Benaia, Mũpirathoni, na Hidai wa kũu tũrũũĩ-inĩ twa Gaashu,na Abi-aliboni, Mũaribathi, na Azamavethu, Mũbahurimu,na Eliaba, Mũshaaliboni, na ariũ a Jasheni, na Jonathani,na Shama, Mũharari, na Ahiamu, mũrũ wa Sharari, Mũharari,na Elifeleti, mũrũ wa Ahasabai, mũrũ wa Mũmaakathi, na Eliamu, mũrũ wa Ahithofeli, Mũgiloni,na Herezo, Mũkarimeli, na Paarai, Mũaribi,na Igali, mũrũ wa Nathani wa kũu Zoba, na Bani, Mũgadi,na Zeleku, Mũamoni, me na Naharai, Mũbeerothi, arĩa maakuuagĩra Joabu, mũrũ wa Zeruia, indo ciake cia mbaara,na Ira, Mũithiri, na Garebi, Mũithiri,na Uria, Mũhiti; andũ acio othe-rĩ, maarĩ mĩrongo ĩtatũ na mũgwanja.Ningĩ Jehova agĩcinwo nĩ marakara nĩ ũndũ wa Isiraeli, agĩkĩarahũra ngoro ya Daudi amokĩrĩre, akĩmwĩra ũũ: Ũkĩra ũgatare Isiraeli o na Juda.Nake mũthamaki agĩkĩĩra Joabu, ũcio mũnene wa ita yake atĩrĩ, Ũkĩra rĩu ũthiĩ kũndũ o kũndũ mĩhĩrĩga-inĩ yothe ya Isiraeli, mũmĩrutĩtie Dani o nginya Biri-shiba, ũgatare andũ, nĩ getha ’menye ũrĩa maigana.Nake Joabu agĩkĩĩra mũthamaki atĩrĩ, Jehova Ngai waku aroongerera andũ, amaingĩhie maita igana gũkĩra ũrĩa maigana rĩu magĩtarũo, namo maitho maku mũthamaki ũyũ, mwathi wakwa-rĩ, maroeonera ũhoro ũcio; no rĩrĩ, mũthamaki ũyũ, mwathi wakwa, ũgũkenera gwĩka ũndũ ũcio nĩ ũndũ kĩ?No rĩrĩ, o na Joabu oiga ũguo-rĩ, kiugo kĩa mũthamaki nĩkĩamũhootire, o na gĩkĩhoota anene a mbũtũ cia ita. Nake Joabu, na anene acio a mbũtũ cia ita, magĩkiuma he mũthamaki, makĩmũtiga nĩguo magatare andũ a Isiraeli.Nao makĩringa Jorodani, makĩamba hema ciao kũu Aroeri, mwena wa ũrĩo wa itũũra rĩrĩa rĩarĩ gatagatĩ ga gĩtuamba kĩa Gadi, mang’etheire Jazeri.Na thutha wa ũguo magĩkinya Gileadi, o na bũrũri wa Tahatimu-hodishi, magĩcoka magĩkinya Dani-jaani, magĩkĩrigicũka magĩkinya Zidoni,magĩcoka magĩkinya kĩhingo-inĩ kĩrĩa kĩrũmu gĩa Turo, o na matũũra mothe ma Ahivi, o na ma Akanaani; magĩgĩitĩka gũthiĩ marorete mwena wa gũthini wa Juda, o kũu Biri-shiba.Na rĩrĩ, maarĩkia gũthiĩ ũũ na ũũ magerete bũrũri ũcio wothe-rĩ, magĩkinya Jerusalemu, nao magĩkorũo maninĩte mĩeri kenda na matukũ mĩrongo ĩĩrĩ.Nake Joabu agĩkĩhe mũthamaki ũhoro wa ũrĩa andũ acio maaiganaga maatarũo; na rĩrĩ, kũu Isiraeli gũgĩkorũo kũrĩ arũme ngiri magana manana arĩa maarĩ njamba cia gũcomora hiũ cia njora; o nao andũ a Juda magĩkorũo marĩ ngiri magana matano.Nayo ngoro ya Daudi ĩkĩmũtheca mũno, akĩigua ũũru aarĩkia gũtara andũ ake. Nake Daudi agĩkĩĩra Jehova atĩrĩ, Nĩnjĩhĩtie mũno nĩ ũndũ wa ũndũ ũcio njĩkĩte; no rĩrĩ, rĩu wee Jehova, ndagũthaitha ũnjehererie wĩhia ũcio wakwa, niĩ ndungata yaku; nĩ gũkorũo nĩnjĩkĩte ũndũ wa ũkĩgu mũno.Na rĩrĩ, hĩndĩ ĩrĩa Daudi aarokire gũũkĩra rũcinĩ, ndũmĩrĩri ya Jehova ĩgĩkinyĩra mũnabii, ti Gadi, ũrĩa wonagĩra Daudi maũndũ, agĩkĩĩrũo atĩrĩ,Thiĩ warie na Daudi, ũmwĩre atĩ Jehova oiga ũũ: Atĩrĩrĩ, ngũkũigĩra mbere yaku maũndũ matatũ, nawe wĩthurĩre ũmwe wamo, nĩ getha ngwĩke guo.Tondũ ũcio Gadi agĩgĩthiĩ agĩkinya he Daudi, akĩmũhe ũhoro ũcio, akĩmũũria atĩrĩ, Ũkwenda ũkorũo nĩ ng’aragu ya mĩaka mũgwanja bũrũri ũyũ wothe? Kana ũũrĩre thũ ciaku mĩeri ĩtatũ ũteng’eretio nĩcio? O na kana hihi kũgĩe mĩthenya ĩtatũ ya mũrimũ mũũru bũrũri wothe? Wĩcirie wega ũmenye icokia rĩrĩa ngũcokeria ũrĩa ũndekirie.Nake Daudi agĩkĩĩra Gadi atĩrĩ, Hĩ! Ndĩ hairũ rĩu! No rĩrĩ, nĩ kaba tũgũe moko-inĩ ma Jehova, nĩ ũndũ tha ciake nĩ nyingĩ mũno; ndikagũe moko-inĩ ma aadũ a gũkũ thĩ.Tondũ ũcio Jehova agĩgĩtwarithĩria Isiraeli mũrimũ mũũru kuuma o rũcinĩ rũu o nginya ihinda rĩrĩa rĩatuĩtwo; nakuo kũu bũrũri ũcio kuuma Dani o nginya Biri-shiba gũgĩkua andũ ngiri mĩrongo mũgwanja.Na rĩrĩ, hĩndĩ ĩrĩa mũraika aatambũrũkirie guoko gwake akũroretie Jerusalemu, nĩguo arĩnine-rĩ, Jehova agĩkĩĩrira nĩ ũndũ wa ũũru ũcio, akĩĩra mũraika ũcio waninaga andũ atĩrĩ, Nĩkũiganĩte; rĩu girĩrĩria guoko gwaku. Nake mũraika ũcio wa Jehova aakorirũo arĩ kĩhuhĩro-inĩ kĩa ngano kĩa Arauna, Mũjebusi.Nake Daudi agĩkĩaria na Jehova ona mũraika ũcio waninaga andũ, akiuga atĩrĩ, Hĩ, nĩnjĩhĩtie, na nĩnjĩkĩte ũndũ wa ũkĩgu; no rĩrĩ, andũ aya matariĩ ta ng’ondu, nĩ atĩa mekĩte? Ndagũthaitha ũreke guoko gwaku kũnjũkĩrĩre arĩ niĩ, o na nyũmba ya baba.Nake Gadi agĩkinya he Daudi mũthenya o ro ũcio, akĩmwĩra atĩrĩ, Ambata ũgaakĩre Jehova kĩgongona o kũu kĩhuhĩro-inĩ kĩa ngano kĩa Arauna, Mũjebusi.Nake Daudi agĩkĩambata o ta ũguo Gadi oigĩte, o na ta ũrĩa Jehova aathanĩte.Nake Arauna agĩgĩcũthĩrĩria, akĩona mũthamaki na ndungata ciake magĩthengerera hau aarĩ; nake Arauna akiuma na nja, akĩinamĩrĩra mũthamaki, agĩturumithia ũthiũ thĩ.Arauna agĩkĩũria atĩrĩ, Nĩ kĩ gĩatũma wee mũthamaki ũyũ, mwathi wakwa, ũũke kũrĩ niĩ, ndungata yaku? Nake Daudi agĩkiuga atĩrĩ, Nĩ kwenda ngwenda kũgũra kũrĩ wee kĩhuhĩro gĩkĩ kĩa ngano, njakĩre Jehova kĩgongona ho, nĩ getha mũrimũ ũyũ mũũru ũgirĩrĩrio, ũtige kũnina andũ.Nake Arauna akĩĩra Daudi atĩrĩ, Mwathi wakwa mũthamaki nĩakĩoe arutĩre ho kĩrĩa gĩothe ekuona kĩagĩrĩire. Atĩrĩrĩ, ng’ombe cia kũrutwo ihaki rĩa njino nĩcio ici; nayo mĩnyamũ ĩrĩa ĩhũraga ngano, o na ĩrĩa yohaga ndegwa, nĩyo ĩno ya gũtuĩka ngũ;indo icio ciothe, mũthamaki ũyũ-rĩ, niĩ, Arauna, nĩndakũhe wee, mũthamaki witũ. Ningĩ Arauna akĩĩra mũthamaki ũũ: Jehova Ngai waku arogwĩtĩkĩra.Nake mũthamaki agĩkĩĩra Arauna atĩrĩ, Aca; no rĩrĩ, ti-itherũ nĩ kũgũra ngũgũra indo icio harĩ wee o ta ũrĩa thogora wacio ũtariĩ; ndingĩrutĩra Jehova Ngai wakwa ihaki rĩa njino itarĩ kĩndũ o na kĩ ndĩrĩrutĩire. Daudi agĩkĩgũra kĩhuhĩro kĩu kĩa ngano, o na ndegwa icio, na cekeri mĩrongo ĩtano cia betha.Nake Daudi agĩgĩakĩra Jehova kĩgongona hau, agĩcoka akĩrutĩra ho mahaki ma njino, o na magongona ma ũiguano. Na tondũ ũcio Jehova agĩgĩthaithĩka nĩ ũndũ wa bũrũri ũcio; naguo mũrimũ ũcio mũũru ũkĩgirĩrĩrio, ũgĩtiga kũnina andũ a Isiraeli.NA RĨRĨ, mũthamaki Daudi agĩgĩkũra, agĩtindikanga mĩaka ma; nao andũ magĩkĩmũhumbĩra na nguo, no ndaigana kũigua ũrugarĩ.Tondũ ũcio ndungata ciake igĩkĩmwĩra atĩrĩ, Mũthamaki ũyũ, mwathi witũ, reka hamathwo mũirĩtu gathirange, mwĩthĩ, arekwo arũgamage mbere yaku, wee mũthamaki witũ, akũmenyagĩrĩre; na akomage gĩthũri-inĩ gĩaku, nĩguo wee, mũthamaki ũyũ, mwathi witũ, ũiguage ũrugarĩ.Magĩkĩmatha mũirĩtu mũthaka kũndũ guothe bũrũri wa Isiraeli, makĩona Abishagi, Mũshunami, makĩmũtwarĩra mũthamaki.Mũirĩtu ũcio aakĩrĩ mũthaka mũno; nake agĩtuĩka mũmenyereri mũthamaki, agakĩmũtungatagĩra; no mũthamaki ndaigana kuonana nake.Hĩndĩ ĩo Adonija, mũrũ wa Hagithu, agĩgĩĩtũũgĩria, akiuga atĩrĩ, Nĩ niĩ ngũtuĩka mũthamaki; nake agĩgĩĩthondekera ngari cia ita, o na akĩgĩa na andũ a gũthiaga mahaicĩte mbarathi, ningĩ agĩthondeka ũhoro wa atĩ andũ mĩrongo ĩtano mathiage mbere yake mateng’erete.Nake ithe o na mbere ya hĩndĩ ĩo ndarĩ aamũrakaria na ũndũ wa kũmũũria, Wĩkĩte ũna na ũna nĩkĩ? O na ningĩ aarĩ mũndũ mũthaka mũno; na nĩwe waciarĩtwo thutha wa Abisalomu.Nake agĩgĩciranĩra na Joabu wa Zeruia na Abiatharu mũthĩnjĩri-Ngai, nao makĩrũmĩrĩra Adonija makĩmũteithia.No rĩrĩ, Zadoku mũthĩnjĩri-Ngai, na Benaia wa Jehoiada, na Nathani mũnabii, na Shimei, na Rei, na njamba iria irĩ hinya cia Daudi, matiarĩ rũmwe na Adonija.Nake Adonija agĩthĩnjĩra ndũrũme na ndegwa o na nyamũ noru ihiga-inĩ rĩa Zohelethu, rĩrĩa rĩrĩ hakuhĩ na Eni-rogeli; agĩgĩĩta ariũ a ithe othe, naguo ũguo nĩ ta kuuga ariũ a mũthamaki, o na andũ othe a Juda, ndungata cia mũthamaki;no rĩrĩ, Nathani mũnabii, na Benaia, o na njamba icio, na Suleimani, mũrũ wa ithe, ndaigana kũmeta.Hĩndĩ ĩo Nathani agĩkĩaria na Bathi-sheba, nyina wa Suleimani, akĩmũũria atĩrĩ, Kaĩ ũtaiguĩte atĩ Adonija, mũrũ wa Hagithu, nĩaitĩkĩte gũthamaka, na Daudi, mwathi witũ, ndoĩ ũhoro ũcio?Tondũ ũcio ndagũthaitha ũũke, na wĩtĩkĩre ngũhe kĩrĩra, nĩguo wĩhonokie muoyo waku, o na wa mũrũguo Suleimani.Ũkĩra ũthiĩ ũtonye he mũthamaki Daudi, ũmũũrie ũũ: Atĩrĩrĩ, mũthamaki ũyũ, mwathi wakwa, githĩ ndwehĩtire ũkĩnjĩra, niĩ ndungata yaku ya mũndũ-wa-nja, ũũ: Ti-itherũ Suleimani, mũrũguo, nĩwe ũgathamaka thutha wakwa, na nĩwe ũgaikarĩra gĩtĩ gĩakwa gĩa ũthamaki? Kaĩ Adonija aagĩthamaka nĩkĩ?Na atĩrĩrĩ, hĩndĩ ĩrĩa ũrĩkorũo o kũu ũkĩaria na mũthamaki, niĩ o na niĩ njoke ndonye kuo thutha waku, ngathĩrĩrie ũhoro waku ũcio ũkũmwĩra.Bathi-sheba agĩgĩtonya he mũthamaki kanyũmba thĩinĩ; nake mũthamaki aarĩ mũkũrũ mũno, na aatungatagĩrũo nĩ Abishagi, Mũshunami.Nake Bathi-sheba agĩkĩinamĩrĩra mũthamaki amwĩnyihĩrie. Mũthamaki agĩkĩmũũria atĩrĩ, Ũkwenda atĩa?Nake akĩmwĩra atĩrĩ, Mwathi wakwa, nĩ mwĩhĩtwa wehĩtire ũkoniĩ Jehova Ngai waku, ũkĩnjĩra niĩ ndungata yaku ya mũndũ-wa-nja ũũ: Ti-itherũ Suleimani, mũrũguo, nĩwe ũgathamaka thutha wakwa, na nĩwe ũgaikarĩra gĩtĩ gĩakwa gĩa ũthamaki.Na atĩrĩrĩ, rĩu nĩ Adonija ũgĩitĩkĩte gũthamaka, nawe mũthamaki ũyũ, mwathi wakwa, ndũmenyete ũhoro ũcio;na rĩu nĩathĩnjithĩtie ndegwa, o na nyamũ iria noru, na ndũrũme, nyingĩ mũno, na nĩetĩte ariũ othe a mũthamaki, na Abiatharu mũthĩnjĩri-Ngai, na Joabu mũnene wa mbũtũ cia ita; no Suleimani ndungata yaku ndamwĩtĩte.Nawe rĩu, mũthamaki ũyũ, mwathi wakwa, nĩwe ũcũthĩrĩirio nĩ andũ othe a Isiraeli ũmere mũndũ ũrĩa ũgũikarĩra gĩtĩ gĩaku gĩa ũthamaki thutha waku, wee mũthamaki ũyũ, mwathi wakwa.Ũngĩaga gwĩka ũguo-rĩ, nĩgũgakinya atĩrĩ, atĩ hĩndĩ ĩrĩa wee mũthamaki ũyũ, mwathi wakwa, ũgakoma hamwe na mathoguo, niĩ na mũrũ wakwa Suleimani, nĩtũkonwo tũrĩ ehia.Na atĩrĩrĩ, hĩndĩ ĩrĩa aaragia na mũthamaki o ro ũguo, Nathani mũnabii agĩgĩtonya kuo.Nao andũ magĩkĩhe mũthamaki ũhoro makiuga ũũ: Nathani mũnabii ũyũ. Nake aatonya harĩ mũthamaki, akĩinamĩrĩra mũthamaki, agĩturumithia ũthiũ thĩ.Nake Nathani agĩkĩũria ũũ: Atĩrĩrĩ, mũthamaki ũyũ, mwathi wakwa, nĩwe uugĩte ũũ: Adonija nĩwe ũgathamaka thutha wakwa, na nĩwe ũgaikarĩra gĩtĩ gĩakwa gĩa ũthamaki?Nĩ ũndũ-rĩ, ũmũthĩ nĩ mũikũrũku, na nĩathĩnjithĩtie ndegwa, o na nyamũ noru, o na ndũrũme, nyingĩ mũno, na nĩetĩte ariũ a mũthamaki othe, na anene a mbũtũ cia ita, o na Abiatharu mũthĩnjĩri-Ngai; na atĩrĩrĩ, rĩu nĩ kũrĩa mararĩa na makanyua maikarĩte mbere yake, makiugaga atĩrĩ, Ngai arotũũria Adonija, mũthamaki witũ!No rĩrĩ, niĩ, o niĩ ndungata yaku, na Zadoku mũthĩnjĩri-Ngai, na Benaia wa Jehoiada, na Suleimani ndungata yaku, ndatwĩtĩte.Kaĩ ũndũ ũcio ũgĩĩkĩtwo nĩwe, wee mũthamaki ũyũ, mwathi wakwa, na ũkaaga gũtuonia ithuĩ, ndungata ciaku, mũndũ ũrĩa ũngĩikarĩra gĩtĩ gĩaku gĩa ũthamaki thutha waku, mũthamaki ũyũ, mwathi wakwa?Hĩndĩ ĩo mũthamaki Daudi agĩgĩcokia akiuga atĩrĩ, Ta njĩtĩrai Bathi-sheba. Nake agĩgĩtonya he mũthamaki, akĩrũgama o hau mbere yake.Nake mũthamaki agĩkĩĩhĩta, akiuga atĩrĩ, O ta ũrĩa Jehova atũũraga muoyo, o we ũcio wa’honokirie, akĩnduta mathĩna-inĩ makwa mothe-rĩ,ti-itherũ o ta ũrĩa ndehĩtire hĩndĩ ĩo ngĩkwĩra na mwĩhĩtwa ũkoniĩ Jehova Ngai wa Isiraeli, ngiuga ũũ: Ti-itherũ Suleimani, mũrũguo, nĩwe ũgathamaka thutha wakwa, na nĩwe ũgaikarĩra gĩtĩ gĩakwa gĩa ũthamaki ithenya rĩakwa-rĩ, ti-itherũ ũndũ ũcio nĩngũwĩkithia ũmũthĩ.Hĩndĩ ĩo Bathi-sheba akĩinamĩrĩra, agĩturumithia ũthiũ thĩ, agĩkumia mũthamaki, akiuga ũũ: Mwathi wakwa, mũthamaki Daudi, arotũũra tene na tene.Mũthamaki Daudi agĩkiuga atĩrĩ, Ta njĩtĩra Zadoku mũthĩnjĩri-Ngai, na Nathani mũnabii, o na Benaia wa Jehoiada. Nao magĩkinya mbere ya mũthamaki.Mũthamaki agĩkĩmera ũũ: Oyai ndungata ciakwa, niĩ mwathi wanyu, mũhaicithie Suleimani, mũrũ wakwa, nyũmbũ yakwa, mũmũikũrũkie Gihoni.Na mwĩ kũu, Zadoku mũthĩnjĩri-Ngai na Nathani mũnabii mamũitĩrĩrie maguta atuĩke mũthamaki wa gũthamakĩra Isiraeli; mũcoke mũhuhe coro muuge atĩrĩ, Ngai arotũũria Suleimani, mũthamaki witũ!Mũgĩcoke mwambate mũmuumĩte thutha, agĩũke aikarĩre gĩtĩ gĩakwa gĩa ũthamaki; nĩ ũndũ nĩwe ũgũtuĩka mũthamaki ithenya rĩakwa; na nĩwe nduĩte mũnene wa gwatha Isiraeli o na Juda.Nake Benaia wa Jehoiada agĩcokeria mũthamaki, akiuga atĩrĩ, Amen; o nake Jehova Ngai waku, wee mũthamaki ũyũ, mwathi wakwa, nĩoige o ta ũguo.O ta ũrĩa Jehova aikarĩte hamwe nawe, mũthamaki ũyũ, mwathi wakwa-rĩ, o ũguo taguo aroikara hamwe na Suleimani, o na atũme gĩtĩ gĩake gĩa ũthamaki kĩnenehe gũkĩra gĩaku, wee mwathi wakwa, mũthamaki Daudi.Tondũ ũcio Zadoku mũthĩnjĩri-Ngai, na Nathani mũnabii, na Benaia wa Jehoiada, me na Akerethi na Apelethi, magĩikũrũka, makĩhaicithia Suleimani igũrũ rĩa nyũmbũ ya mũthamaki Daudi, makĩmũtwara Gihoni.Nake Zadoku mũthĩnjĩri-Ngai akĩoya rũhĩa rũa gũitanĩrĩria maguta arũrutĩte Hema-inĩ ya Ngai, agĩitĩrĩria Suleimani maguta naruo. Thutha wa ũguo gũgĩkĩhuhwo coro, nao andũ othe magĩkiuga atĩrĩ, Ngai arotũũria Suleimani, mũthamaki witũ!Nao andũ othe magĩkĩambata mamuumĩte thutha, makĩhuha mĩtũrirũ, na magĩkena gĩkeno kĩnene, gĩgĩtũma thĩ ĩrurume ta yatũkĩte nĩ ũndũ wa mĩgambo yao.Nake Adonija o na ageni othe arĩa maarĩ hamwe nake makĩigua kayũ kau o hĩndĩ ĩrĩa maakorirũo maanina kũrĩa. Na rĩrĩ, Joabu aaigua mũgambo wa coro ũcio, agĩkĩũria atĩrĩ, Ĩ inegene rĩrĩ rĩratũma itũũra rĩrurume nĩ rĩa kĩ?Na ihinda o rĩu aaragia, Jonathani, mũrũ wa Abiatharu mũthĩnjĩri-Ngai, agĩũka; nake Adonija akiuga atĩrĩ, Tonya, nĩ ũndũ wĩ mũndũ mwĩhokeku, na nĩ ũhoro mwega warehe.Nake Jonathani agĩcokia akĩĩra Adonija atĩrĩ, Ti-itherũ mũthamaki Daudi, mwathi witũ, nĩatuĩte Suleimani mũthamaki;nake nĩareketie Zadoku mũthĩnjĩri-Ngai, na Nathani mũnabii, na Benaia wa Jehoiada, me na Akerethi, na Apelethi, nao nĩmamũhaicithĩtie igũrũ rĩa nyũmbũ ya mũthamaki;ningĩ Zadoku mũthĩnjĩri-Ngai, na Nathani mũnabii, nĩmamũitĩrĩirie maguta atuĩke mũthamaki marĩ o kũu Gihoni; nao nĩmaambatĩte makoima kũu magĩkenaga mũno, o nginya itũũra rĩkaruruma. Rĩu nĩrĩo inegene rĩrĩa mũiguĩte.O na ningĩ rĩu Suleimani nĩaikarĩire gĩtĩ kĩa ũnene gĩa ũthamaki.Makĩria ningĩ ndungata cia mũthamaki nĩithiire kũrathimithia mũthamaki Daudi, mwathi witũ, ikiugaga atĩrĩ, Ngai waku aroagĩria rĩĩtwa rĩa Suleimani rĩkĩre rĩĩtwa rĩaku, o nakĩo gĩtĩ gĩake gĩa ũthamaki arokĩnenehia gĩkĩre gĩaku; nake mũthamaki agakĩinamĩrĩra arĩ o hau ũrĩrĩ igũrũ.O na ningĩ mũthamaki oiga ũũ: Jehova Ngai wa Isiraeli arogathwo, o we ũrĩa ũheanĩte ũmũthĩ mũndũ wa gũikarĩra gĩtĩ gĩakwa gĩa ũthamaki, o na agatũma maitho makwa meyonere ũndũ ũcio.Nao ageni othe a Adonija magĩkĩgwatwo nĩ guoya, magĩgĩũkĩra, makĩhurunjũka.Nake Adonija agĩgĩĩtigĩra nĩ ũndũ wa Suleimani; agĩgĩũkĩra, agĩthiĩ, akĩĩnyitĩrĩra hĩa cia kĩgongona.Naguo ũhoro ũcio ũkĩheo Suleimani, akĩĩrũo atĩrĩ, Hĩ! Adonija nĩaragwĩtigĩra, wee Suleimani mũthamaki witũ, nĩ gũkorũo enyitĩrĩire hĩa cia kĩgongona, akiugaga atĩrĩ, Mũthamaki Suleimani nĩaambe ehĩte, anjĩre atĩ ndenjũraga na rũhiũ, niĩ ndungata yake.Nake Suleimani agĩkiuga atĩrĩ, Angĩkorũo nĩarĩĩonanagia atĩ nĩ mũndũ mwagĩrĩrũ-rĩ, hatirĩ rũcuĩrĩ o na rũmwe rũake rũngĩgũa thĩ; no rĩrĩ, angĩonwo e na waganu, nĩegũkua.Tondũ ũcio mũthamaki Suleimani agĩkĩrekania, nao andũ makĩmũikũrũkia makĩmũruta kĩgongona-inĩ kĩu. Nake agĩgĩthiĩ akĩinamĩrĩra mũthamaki Suleimani, akĩmwĩnyihĩria; nake Suleimani akĩmwĩra atĩrĩ, Wĩinũkĩre.Na rĩrĩ, matukũ ma Daudi ma gũkua magĩkuhĩhĩria, nake agĩgĩtaara Suleimani, mũriũ, akĩmwĩra atĩrĩ,Nĩngwĩthiĩra na njĩra ĩrĩa ĩgeragwo nĩ andũ othe a gũkũ thĩ; tondũ ũcio gĩa na hinya, na wĩyonanagie atĩ wĩ mũndũ mũrũme ki;na ũikarage ũmenyereire maũndũ marĩa Jehova Ngai waku aathanĩte, ũthiage na njĩra ciake, na ũmenyagĩrĩre irĩra cia watho wake wa kũrũmĩrĩrũo, o na maathani make, o na matuĩro make ma cira, o na maũira make, o ta ũrĩa kwandĩkĩtwo watho-inĩ wa Musa, nĩ getha ũgaacĩre maũndũ-inĩ marĩa ũrĩĩkaga, o na kũndũ guothe kũrĩa ũrĩerekagĩra;nĩ getha Jehova atũũre arũmĩtie ũhoro ũrĩa aaririe ũngoniĩ, akiuga ũũ: Atĩrĩrĩ, ciana ciaku ingĩtũũra imenyereire mĩthiĩre yacio, ithiage na mĩthiĩre ĩrĩa nguona yerekereire, igĩĩkaga maũndũ ma ũhoro-wa-ma na ngoro ciacio ciothe, o na mĩoyo yacio yothe-rĩ, ndũkaaga mũndũ wa gũikarĩra gĩtĩ gĩa ũthamaki gĩa Isiraeli, (ũguo nĩguo oigire).O na ningĩ atĩrĩ, wee nĩũũĩ ũndũ ũrĩa Joabu wa Zeruia aanjĩkire, o ũndũ ũcio ekire anene arĩa erĩ a mbũtũ cia ita cia Isiraeli, nao nĩo Abineri wa Neri na Amasa wa Jetheri, arĩa oragire, agĩitithia thakame hĩndĩ ya thayũ o ta ũrĩa ĩitagwo hĩndĩ ya ita, agĩgĩtũma thakame ĩo ya ita ĩgĩe mũcibi-inĩ wake ũrĩa eohete njohero, o na iratũ-inĩ ciake iria ekĩrĩte magũrũ.Tondũ ũcio mũtware o ta ũrĩa ũũgĩ waku ũtariĩ, na ndũkanareke mũtwe ũcio wake wĩ mbuĩ ũikũrukio Kwa-ngoma na thayũ.No rĩrĩ, ariũ a Barizilai Mũgileadi, mekage maũndũ mega ma ũtugi, na ũrekage matuĩke a thiritũ ya arĩa marĩagĩra irio metha-inĩ yaku; nĩ ũndũ o nao nĩmokire kũrĩ niĩ rĩrĩa ndorĩire Abisalomu, mũrũ wa thoguo, makĩnjĩka maũndũ mega ma ũtugi.Na atĩrĩrĩ, Shimei wa Gera, Mũbenjamini wa Bahurimu, arĩ o gũkũ hamwe nawe, o we ũcio wanumire kĩrumi kĩũru mũno mũthenya ũrĩa ndathiaga Mahanaimu; no rĩrĩ, rĩrĩa aaikũrũkire agĩũka gũ’thagania Jorodani, nĩndehĩtire mwĩhĩtwa ũkoniĩ Jehova nĩ ũndũ wake, ngĩmwĩra atĩrĩ, Ndikũũragithia na rũhiũ.No rĩrĩ, wee menya ũkanamũtua ta atarĩ mwĩhia, nĩ ũndũ wĩ mũndũ mũũgĩ, nawe nĩũkamenya ũrĩa wagĩrĩirũo nĩ kũmwĩka, naguo mũtwe wake ũcio wĩ mbuĩ nĩũkaũikũrũkia Kwa-ngoma na thakame.Thutha ũcio Daudi agĩgĩkoma hamwe na maithe, agĩthikwo itũũra rĩa Daudi.Nayo mĩthenya ĩrĩa Daudi aathamakĩire Isiraeli, yarĩ mĩaka mĩrongo ĩna. Mĩaka mũgwanja yayo-rĩ, aathamakire arĩ Hebironi, nayo mĩaka mĩrongo ĩtatũ na ĩtatũ agĩthamaka arĩ Jerusalemu.Nake Suleimani agĩgĩikarĩra gĩtĩ gĩa ũthamaki gĩa ithe Daudi; naguo ũthamaki wake ũkĩhandwo ũgĩtũũra ũrũmĩte mũno.Hĩndĩ ĩo Adonija, mũrũ wa Hagithu, agĩthiĩ agĩkinya kwĩ Bathi-sheba, nyina wa Suleimani. Nake akĩmũũria atĩrĩ, Woka na thayũ? Nake agĩcokia atĩrĩ, Ĩĩ, nĩ thayũ.Ningĩ agĩkĩmwĩra atĩrĩ, Ndĩ na ũhoro ngwenda gũkwĩra. Nake agĩgĩcokia ũũ: Ta kĩuuge.Agĩkiuga atĩrĩ, Wee nĩũũĩ atĩ ũthamaki warĩ wakwa, na atĩ Aiairaeli othe nĩ niĩ maacũthĩrĩirie, atĩ nĩguo ’thamake; no rĩrĩ, rĩu ũthamaki nĩũgarũrĩtwo, ũgatuĩka wa mũrũ wa awa, nĩ ũndũ wa gwathĩrĩrio guo nĩ Jehova.Na rĩrĩ, rĩu no ũndũ ũmwe ngũkũhoya na ndũkarege. Nake agĩkĩmwĩra atĩrĩ, Ta kĩuuge.Nake akiuga atĩrĩ, Ndagũthaitha, aria na Suleimani, mũthamaki, nĩ ũndũ wee ndangĩkũregera, nĩguo a’he Abishagi, ũrĩa Mũshunami, atuĩke mũka wakwa.Nake Bathi-sheba agĩkiuga atĩrĩ, Ĩĩ, nĩ wega, nĩngũkwarĩrĩria he mũthamaki.Tondũ ũcio Bathi-sheba agĩthiĩ he mũthamaki Suleimani, akaarĩrĩrie Adonija harĩ we. Nake mũthamaki akĩarahũka akamũtũnge, akĩmũinamĩrĩra, agĩcoka agĩikarĩra gĩtĩ gĩake gĩa ũthamaki, na akĩigithĩria nyina wa mũthamaki gĩtĩ; nake nyina agĩgĩikara thĩ guoko-inĩ gwake kwa ũrĩo.Nake agĩkiuga atĩrĩ, Nĩ kaũndũ kanini ndĩ nako ngũkũhoya; ndagũthaitha ndũkarege. Nake mũthamaki akĩmwĩra atĩrĩ, Ta kĩhoe ũndũ ũrĩa ũkũbatairie, maitũ; nĩ ũndũ ndingĩrega.Nake akiuga atĩrĩ, Reka Abishagi, Mũshunami, aheo Adonija mũrũ wa thoguo, atuĩke mũka.Nake mũthamaki Suleimani agĩcokeria nyina akĩmũũria atĩrĩ, Nĩ kĩ gĩgũtũma ũhoere Adonija Abishagi ũcio Mũshunami? Ndũkĩmũhoere ũthamaki o naguo! Nĩ ũndũ nĩwe mũrũ wa baba ũrĩa mũkũrũ; ĩĩ-ni kĩmũhoere, o na ũũhoe nĩ ũndũ wa Abiatharu mũthĩnjĩri-Ngai, o na Joabu wa Zeruia!Hĩndĩ ĩo mũthamaki Suleimani agĩkĩĩhĩta mwĩhĩtwa ũkoniĩ Jehova, akiuga atĩrĩ, Ngai aro’thũũra, o na akĩrĩrĩrie gũ’thũũra, ũndũ ũcio ũũrĩtio nĩ Adonija ũngĩaga gũtuĩka wa gũtũma orũo nĩ muoyo wake.Na tondũ wa ũhoro ũcio, o ta ũrĩa Jehova atũũraga muoyo, o we ũcio wa’handire ũthamaki-inĩ ndũũre nũmĩte, o na akĩnjikarĩria gĩtĩ gĩa ũthamaki kĩa baba Daudi, o na agĩtũma ngĩe na rũciaro o ta ũrĩa eranĩire-rĩ, ti-itherũ Adonija ndarĩ hingo atekũũragwo ũmũthĩ.Mũthamaki Suleimani agĩkĩrekia Benaia wa Jehoiada, nake akĩhũra Adonija o nginya agĩkua.Naho ha ũhoro wa Abiatharu mũthĩnjĩri-Ngai, mũthamaki akĩmwĩra ũũ: Wee-rĩ, ũkĩra ũthiĩ Anathothu gĩthaka gĩaku, nĩ ũndũ nĩwagĩrĩirũo no gũkua; no rĩrĩ, ndikũũraga rĩu, nĩ ũndũ nĩwakuuire ithandũkũ rĩa Jehova Ngai ũgĩthiĩ mbere ya baba Daudi, o na ningĩ nĩ ũndũ nĩwanyariranĩirio na baba maũndũ-inĩ mothe marĩa baba aanyaririrũo namo.Ũguo nĩguo Suleimani aakĩingatire Abiatharu, atige gũtuĩka mũthĩnjĩri-Ngai wa Jehova; agĩkĩhingia ũhoro wa Jehova, ũrĩa aarĩirie o kũu Shilo ũkoniĩ nyũmba ya Eli.Naguo ũhoro ũcio ũgĩkinyĩra Joabu, nĩ gũkorũo Joabu nĩaagarũrũkĩte akarũmĩrĩra Adonija, o na harĩa ataarũmĩrĩire Abisalomu. Nake Joabu agĩkĩũrĩra Hema-inĩ ya Jehova, akĩĩnyitĩrĩra hĩa cia kĩgongona.Naguo ũhoro ũcio ũkĩheo mũthamaki Suleimani, akĩĩrũo ũũ: Atĩrĩrĩ, Joabu orĩire Hema-inĩ ya Jehova, na e kĩgongona-inĩ. Suleimani agĩkĩrekia Benaia wa Jehoiada, akĩmwĩra atĩrĩ, Thiĩ ũmũũrage.Nake Benaia agĩthiĩ, agĩkinya Hema-inĩ ya Jehova, akĩmwĩra atĩrĩ, Mũthamaki oiga ũũ: Uma na nja. Nake akiuga atĩrĩ, Aca, no ngũkuĩra o haha. Nake Benaia agĩgĩcokeria mũthamaki ũhoro, akĩmwĩra atĩrĩ, Joabu oiga ũna na ũna, ningĩ ũna na ũna nĩguo aanjokeria.Nake mũthamaki akĩmwĩra atĩrĩ, Ĩka o ta ũguo oiga, ũmũũrage na ũmũthike, nĩ getha ũnjehererie niĩ, o na nyũmba ya awa, thakame ĩrĩa Joabu aaitire hatarĩ gĩtũmi.Nake Jehova nĩegũtũma thakame yake ĩmũcokerere we mwene, nĩ ũndũ nĩaahũrire andũ erĩ athingu na ega kũmũkĩra, akĩmoraga na rũhiũ rũa njora, nake awa Daudi agĩkorũo atamenyete ũhoro ũcio; nao andũ acio ũmwe nĩ Abineri wa Neri, mũnene wa mbũtũ cia ita cia Isiraeli, na ũrĩa ũngĩ nĩ Amasa wa Jetheri, mũnene wa mbũtũ cia ita cia Juda.Ũguo noguo thakame yao ĩgacokerera Joabu o na rũciaro rũake tene na tene; no rĩrĩ, ha ũhoro wa Daudi na mbeũ yake, o na nyũmba yake, o na gĩtĩ gĩake gĩa ũthamaki-rĩ, nĩ thayũ uumĩte he Jehova ũgũtũũra wonekaga tene na tene.Hĩndĩ ĩo Benaia wa Jehoiada agĩkĩambata, agĩthiĩ akĩmũguthũkĩra, akĩmũũraga; nake agĩthikwo mũciĩ wake o kũu werũ-inĩ.Nake mũthamaki agĩtua Benaia wa Jehoiada mũnene wa mbũtũ cia ita ithenya rĩake; nake Zadoku mũthĩnjĩri-Ngai-rĩ, mũthamaki akĩmũcokia ithenya rĩa Abiatharu.Nake mũthamaki akĩrekania Shimei agĩĩtwo, akĩmwĩra atĩrĩ, Wĩakĩre nyũmba Jerusalemu, ũtũũre kuo, na ndũkanoime kuo ũthiĩ handũ o na ha kana ha.Nĩ gũkorũo mũthenya ũrĩa ũkoima kuo, ũringe karũũĩ ga Kidironi, menya mũno atĩ ndũrĩ hingo ũtagakua; nayo thakame yaku nĩwe mwene ũgacokererũo nĩyo.Nake Shimei agĩcokeria mũthamaki atĩrĩ, Kwaria kũu warĩtie nĩ kwega; o ta ũguo wee, mũthamaki ũyũ, mwathi wakwa, uugĩte-rĩ, ũguo noguo niĩ, ndungata yaku, ngwĩka. Nake Shimei agĩgĩtũũra Jerusalemu matukũ maingĩ.Na gũgĩkinya atĩrĩ, atĩ mĩaka ĩtatũ yathira, andũ erĩ a ndungata cia Shimei makĩũrĩra harĩ Akishi, mũrũ wa Maaka, mũthamaki wa Gathu. Nake Shimei akĩheo ũhoro ũcio akĩĩrũo ũũ: Atĩrĩrĩ, ndungata ciaku irĩ o kũu Gathu.Nake Shimei agĩkĩarahũka, agĩtandĩka ndigiri yake, agĩthiĩ agĩkinya Gathu kwa Akishi, nĩguo agacarie ndungata ciake; agĩcoka akĩinũkia ndungata icio ciake acirutĩte kũu Gathu.Naguo ũhoro ũcio ũkĩheo Suleimani, akĩĩrũo atĩ Shimei nĩarathiĩte Gathu, akoima Jerusalemu, na atĩ rĩu nĩainũkĩte.Nake mũthamaki agĩkĩrekania Shimei agĩĩtwo, akĩmũũria atĩrĩ, Githĩ ndiakwĩhĩtithirie mwĩhĩtwa ũkoniĩ Jehova, o na ngĩgũkaania mũno, ngĩkwĩra ũũ: Atĩrĩrĩ, menya wega na ma, o ma, atĩ mũthenya ũrĩa ũkoima itũũra-inĩ rĩrĩ ũthiĩ handũ o na ha kana ha, ndũrĩ hingo ũtakoragwo? O nawe hĩndĩ ĩo ũkĩnjarĩria ũkĩnjĩra ũũ: Kwaria kũu warĩtie ngĩĩiguagĩra nĩ kwega.Rĩu-rĩ, nĩ kĩ gĩakĩgiririe ũikare ũrũmĩtie mwĩhĩtwa ũcio wehĩtire ũkoniĩ Jehova, o na watho ũrĩa ndagwathire?Ningĩ mũthamaki akĩĩra Shimei atĩrĩ, Wee mwene nĩũũĩ waganu wothe ũrĩa wekire awa Daudi, o ũcio ũtũire ũmenyete na ngoro yaku; tondũ ũcio Jehova nĩegũtũma ũcokererũo nĩ waganu ũcio wee mwene.No rĩrĩ, niĩ Suleimani, mũthamaki wanyu, nĩ kũrathimwo ngũrathimwo, o nakĩo gĩtĩ kĩa ũnene kĩa Daudi nĩgĩkũhandwo gĩtũũre kĩrũmĩte wega mbere ya Jehova tene na tene.Tondũ ũcio mũthamaki agĩgĩatha Benaia wa Jehoiada; nake akiumagara, agĩthiĩ akĩhũra Shimei, agĩkua. Naguo ũthamaki ũcio ũkĩhandwo ũgĩtũũra ũrũmĩte wega hĩndĩ ĩo Suleimani aathamakaga.Na rĩrĩ, Suleimani agĩtuma ũthoni na Firauni, mũthamaki wa Misiri, agĩgĩtwara mwarĩ wa Firauni, akĩmũhira itũũra rĩa Daudi, o nginya hĩndĩ ĩrĩa aarĩkirie gwaka nyũmba yake mwene, o na nyũmba ya Jehova, o na rũthingo rũrĩa rũathiũrũkĩirie Jerusalemu.No rĩrĩ, andũ maatũire o marutagĩra igongona matĩri-inĩ ma kũndũ gũtũũgĩru, nĩ ũndũ gũtiarĩ nyũmba yaakĩirũo rĩĩtwa rĩa Jehova o nginya matukũ macio.Nake Suleimani agĩtũũra endete Jehova, agathiaga arũmĩrĩire irĩra cia watho wa kũrũmĩrĩrũo iria cia ithe Daudi; no nĩaarutagĩra igongona agacinĩra ũbumba matĩri-inĩ macio ma kũndũ gũtũũgĩru.Nake mũthamaki agĩgĩthiĩ Gibeoni akarutĩre igongona kuo; nĩ ũndũ kũu nĩkuo kwarĩ itĩri rĩrĩa rĩekĩrĩirũo mũno; Suleimani agĩkĩrutĩra nyamũ ngiri ĩmwe cia mahaki ma njino kĩgongona-inĩ kĩu.Nakuo kũu Gibeoni Jehova akiumĩrĩra Suleimani na njĩra ya kĩroto ũtukũ; nake Ngai akĩmwĩra atĩrĩ, Ta hoya kĩrĩa ngũkũhe.Nake Suleimani akiuga atĩrĩ, Nĩwekire baba, Daudi ndungata yaku, maũndũ manene ma utugĩ, o ta ũrĩa aathiaga mbere yaku na mĩthiĩre ya ma na ya ũthingu, o na akagĩa ngoro ĩtarĩ maheni akĩonwo nĩwe; o na ningĩ ũkĩmũigĩra ũndũ ũyũ mũnene wa ũtugi, wa atĩ nĩũmũheete mũriũ wa gũikarĩra gĩtĩ gĩake gĩa ũthamaki, o ta ũũ kuonekete ũmũthĩ.Na rĩu wee, Jehova Ngai wakwa, nĩ niĩ ndungata yaku ũtuĩte mũthamaki ithenya rĩa baba Daudi; na ndĩgĩtariĩ o ta kaana kanini; ndirĩ na ũũgĩ wa kũmenya mĩthiĩre ĩrĩa mĩega ngiumagara kana ngĩcoka na mũciĩ.Ningĩ niĩ, ndungata yaku, njikarĩte thĩinĩ wa andũ aku arĩa ũthurĩte, na nĩ aingĩ mũno; matingĩgereka, kana matarĩke nĩ ũndũ wa ũrĩa maingĩhĩte.Tondũ ũcio, niĩ ndungata yaku ’he ngoro ĩĩ na ũũgĩ wa gũcirĩra andũ aku, nĩ getha ’hotage gũkũũrana wega na ũũru; nĩ ũndũ-rĩ, andũ aya aku aingĩ ũũ-rĩ, nũ ũngĩkĩhota kũmacirĩra?Naguo uuge ũcio ũgĩgĩkenia Jehova, nĩ ũndũ wa ũndũ ũcio Suleimani aahoire.Nake Ngai agĩkĩmwĩra atĩrĩ, Tondũ nĩwahoya ũndũ ũcio, na ndũnehoera atĩ ũtũũre muoyo matukũ maingĩ, kana wehoera ũtonga, kana wahoya mĩoyo ya thũ ciaku, ĩninwo; no nĩ ũmenyi wega maũndũ wehoera, nĩguo ũhotage gũcirĩra andũ na kĩhooto,tondũ ũcio-rĩ, nĩndeka o ta ũguo kũhoya kũu gwaku gũtariĩ; nĩndakũhe ngoro ĩĩ na ũũgĩ, o na ũmenyi wega maũndũ, o nginya gũtuĩke atĩ mbere yaku gũtirĩ kwagĩa mũndũ ũngĩ tawe, kana thutha waku gũkaarahũka mũndũ o na ũrĩkũ tawe.O na ningĩ indo iria ũtahoete o nacio nĩndakũhe, nacio nĩ ũtonga na gwĩkĩrĩrũo, o nginya gũtuĩke atĩ matukũ maku mothe gũtirĩ mũthamaki o na ũmwe wa athamaki arĩa angĩ ũgatuĩka tawe.O na ningĩ ũngĩĩtĩkĩra gũthiaga na mĩthiĩre ya kũnũmĩrĩra, ũmenyagĩrĩre irĩra cia watho wakwa wa kũrũmĩrĩrũo, o na maathani makwa, o ta ũrĩa mĩthiĩre ya thoguo Daudi yatariĩ-rĩ, nĩngaingĩhia matukũ maku.Nake Suleimani agĩgĩũkĩra toro, agĩkora nĩ kĩroto. Thutha wa ũguo agĩthiĩ agĩkinya Jerusalemu, akĩrũgama mbere ya ithandũkũ rĩa kĩrĩkanĩro kĩa Jehova, akĩruta mahaki ma njino na magongona ma ũiguano, o na akĩrugithĩria ndungata ciake ciothe iruga.Na rĩrĩ, hĩndĩ ĩo aka erĩ a maraya magĩgĩthiĩ he mũthamaki, makĩrũgama mbere yake.Nake mũndũ-wa-nja ũmwe akiuga ũũ: Hĩ! Atĩrĩrĩ, mwathi wakwa, niĩ na mũndũ-wa-nja ũyũ tũtũũraga nyũmba ĩmwe; na niĩ ndĩrohoka tũrĩ o nake nyũmba.Na kũrakinya atĩrĩ, atĩ mũthenya wa ĩtatũ thutha wa ndarĩkia kuohoka, mũndũ-wa-nja ũyũ o nake aracoka arohoka; na tũrarĩ o hamwe; na tũtirarĩ na mũgeni kuo, tiga o ithuĩ ithuerĩ tũrarĩ nyũmba ĩo.Nako kaana ka mũndũ-wa-nja ũyũ karakua ũtukũ, nĩ ũndũ nĩaragakomeire.Nake arokĩra ũtukũ gatagatĩ, hĩndĩ ĩrĩa niĩ, ndungata yaku ya mũndũ-wa-nja, ndĩrakomete, aroya kaana gakwa arakaruta harĩ niĩ, arathiĩ arakaiga gĩthũri-inĩ gĩake, aracoka araiga kaana gake ge gakuũ gĩthũri-inĩ gĩakwa.No rĩrĩ, rĩrĩa ndĩrarokire gũũkĩra rũcinĩ, atĩ nĩguo nyongithie kaana gakwa, ndĩrona atĩ nĩ gakuũ; no rĩrĩ, hĩndĩ ĩrĩa ndĩrakabarire wega rũcinĩ-rĩ, ndĩrona atĩ tiko kaana gakwa karĩa ndaciarĩte.Nake mũndũ-wa-nja ũcio ũngĩ akiuga atĩrĩ, Aca, ũguo tiguo; no rĩrĩ, kaana gaka ke muoyo nĩko gakwa, nako kaana kau gakuũ nĩko gaku. Nake ũcio ũngĩ wa mbere akiuga atĩrĩ, Aca, no rĩrĩ, kaana gaka gakuũ nĩko gaku, nako kaana kau ke muoyo nĩko gakwa. Ũguo nĩguo maaragia me mbere ya mũthamaki.Hĩndĩ ĩo mũthamaki agĩkiuga atĩrĩ, Inyuĩ o mũndũ wanyu ekuuga atĩrĩ, Kaana gaka ke muoyo nĩko gakwa, nako kaana gaku nĩko karĩa gakuũ; nake ũrĩa ũngĩ akoiga atĩrĩ, Aca, ũguo tiguo, no rĩrĩ, kaana gaku nĩko gakuũ, na kaana gakwa nĩko ke muoyo.Nake mũthamaki agĩkiuga atĩrĩ, Ta ngĩrĩra rũhiũ rũa njora. Nao magĩtwarithĩria mũthamaki rũhiũ rũa njora.Nake mũthamaki agĩkiuga atĩrĩ, Atũraniai kaana gaka ke muoyo njatũ igĩrĩ, mũnengere mũtumia ũmwe rũatũ rũmwe, nake mũtumia ũrĩa ũngĩ mũmũnengere rũu rũngĩ.Hĩndĩ ĩo mũndũ-wa-nja ũrĩa warĩ mwene kama kau kaarĩ muoyo akĩarĩria mũthamaki nĩ gũikio nĩ ngoro nĩ ũndũ wa kaana kau gake, akiuga ũũ: Atĩrĩrĩ, mwathi wakwa, mũnengere kaana kau ke muoyo; ndagũthaitha ndũgakorage o na atĩa. No rĩrĩ, mũndũ-wa-nja ũcio ũngĩ akiuga atĩrĩ, Gatingĩtuĩka gakwa kana gaku; reke gaatũranio njatũ igĩrĩ.Hĩndĩ ĩo mũthamaki agĩgĩcokia ũhoro akiuga atĩrĩ, Nengerai ũcio kaana kau ke muoyo; menyai mũkorage o na atĩa; ũcio nĩwe nyina wako.Nao Isiraeli othe makĩigua ituĩro rĩa cira ũcio rĩrĩa rĩatuĩtwo nĩ mũthamaki; nao magĩgĩĩtigĩra mũthamaki ũcio; nĩ gũkorũo nĩmonire atĩ ũũgĩ wa Ngai warĩ thĩinĩ wake atuage cira na kĩhooto.Nake Suleimani ũcio mũthamaki agĩgĩthamakĩra Aisiraeli othe.Nao anene arĩa aarĩ nao nĩ aya: nĩ Azaria wa Zadoku, mũthĩnjĩri-Ngai;na Elihorefu na Ahija, ariũ a Shisha, aandĩki-marũa; na Jehoshafatu wa Ahiludu, mwandĩki wa maũndũ ma ihinda rĩu;nake Benaia wa Jehoiada nĩwe warĩ mũnene wa mbũtũ cia ita; nao Zadoku na Abiatharu nĩo maarĩ athĩnjĩri-Ngai;nake Azaria wa Nathani aarĩ mwathi wa anyabara arĩa angĩ; nake Zabudu wa Nathani aarĩ mũthĩnjĩri-Ngai, o na mũratawe wa mũthamaki;nake Ahisharu aarĩ mwathi wa andũ othe arĩa maatũire nyũmba ya mũthamaki; o nake Adoniramu wa Abida nĩwe waathaga andũ a kĩaro.Ningĩ Suleimani aarĩ na anyabara ikũmi na erĩ arĩa maatuĩtwo arori a Aisiraeli othe; nao nĩo maamathagĩra mũthamaki, o na andũ othe a nyũmba yake, irio ciao cia kũrĩa; naguo wĩra wa mũndũ o mũndũ thĩinĩ wao warĩ wa kũmatha irio cia mweri ũmwe thĩinĩ wa mwaka mũgima.Namo marĩĩtwa mao nĩ maya: Beni-huri, ũrĩa wabaragĩrĩra ũhoro ũcio bũrũri ũrĩa wĩ irĩma nyingĩ wa Efiraimu;o nake Beni-dekeri, kũu Makazu, na Shaalubimu, na Bethi-shemeshu, na Eloni-bethi-hananio nake Beni-hesedi kũu Arubothu, na nowe wabaragĩrĩra ũhoro ũcio kũu Soko hamwe na bũrũri wothe wa Heferi;o nake Beni-abinadabu kũu bũrũri ũrĩa mũtũũgĩru wa Dori; nake nĩwe wahikĩtie Tafathu, mwarĩ wa Suleimani;o nake Baana wa Akiludu kũu Taanaka, na Megido, na Bethi-shani guothe kũrĩa gwakuhanĩrĩirie na Zarethani, mũhuro wa Jezireeli, kuuma Bethi-shani o nginya Abeli-mehola, gũthiĩte o ro ũguo kũng’etheire Jokimeamu;o nake Beni-geberi, kũu Ramothu-gileadi; nake nĩwe wabaragĩrĩra ũhoro ũcio kũu mĩciĩ ya Jairu wa Manase, ĩrĩa ĩrĩ Gileadi, o na kũu ng’ongo cia Arigobu iria irĩ o kũu Bashani, nakuo nĩkuo kũrĩ matũũra manene mĩrongo ĩtandatũ me na thingo, o na hingĩro ithondeketwo na gĩcango;o nake Ahinadabu wa Ido kũu Mahanaimu;o nake Ahimaazu kũu Nafitali; nake nĩwe wahikirie Basemathu, mwarĩ wa Suleimani;o nake Baana wa Hushai kũu Asheri na Bealothu;o nake Jehoshafatu wa Parua, kũu Isakaru;O nake Shimei wa Ela kũu Benjamini;o nake Geberi wa Uri kũu bũrũri wa Gileadi, o bũrũri ũrĩa warĩ wa Sihoni, mũthamaki wa Aamori, o na wa Ogu, mũthamaki wa Bashani. Nake mũnyabara ũrĩa wabaragĩrĩra ũhoro ũcio bũrũri ũcio aarĩ o ũmwe.Nao andũ a Juda o na a Isiraeli maarĩ aingĩ mũno makaigana o ta mũthanga ũrĩa ũrĩ hũgũrũrũ-inĩ cia iria nĩ ũndũ wa ũrĩa maaingĩhĩte, nao maatũire marĩaga na makanyua, o na magĩkenaga.Nake Suleimani agĩgĩtũũra aathaga mothamaki mothe kuuma Rũũĩ rũa Farati o nginya bũrũri wa Afilisiti, o na mũhaka-inĩ wa Misiri; nao andũ a kũu makamũtwaragĩra iheo, na magĩtũũra mamũtungatagĩra matukũ mothe ma muoyo wake.Nacio irio iria ciatwaragwo gwa Suleimani mũthenya ũmwe ciarĩ kori mĩrongo ĩtatũ cia mũtu mũhinyu mũno, o na kori mĩrongo ĩtandatũ cia mũtu o ro ũguo,na ndegwa ikũmi noru, o na ndegwa mĩrongo ĩĩrĩ cia rũũru, o na ndũrũme igana, hamwe na thwariga, na thiya, na marong’a, o na nyamũ cia mathagu cia mũciĩ iria noru.Nĩ ũndũ nĩwe waathaga bũrũri wothe wa mũrĩmo ũyũ wa Rũũĩ rũa Farati, kuuma Tifisa o nginya Gaza, na nĩwe waathaga athamaki othe arĩa maarĩ mũrĩmo ũyũ wa Rũũĩ rũu rũa Farati; nake agĩkĩgĩa na thayũ ndwere ciothe iria ciamũthiũrũrũkĩirie.Nao Juda na Isiraeli magĩgĩtũũra matarĩ na ũgwati, nao othe, mũndũ o mũndũ agĩtũũra mũthabibu-inĩ wake, o na mũkũyũ-inĩ wake, kuuma Dani o nginya Biri-shiba, matukũ mothe ma Suleimani.Nake Suleimani aakĩrĩ na tũnyũmba ngiri mĩrongo ĩna twa mbarathi ciake cia ngari cia ita, o na andũ ngiri ikũmi na igĩrĩ arĩa maathiaga mahaicĩte mbarathi.Nao anyabara acio, o mũndũ mweri wake kĩũmbe, nĩo maabaragĩrĩra ũhoro ũcio wa irio cia mũthamaki, ti Suleimani, o na cia andũ othe arĩa maathiaga kũrĩa irio metha-inĩ yake; nao matiarekire kwage kĩndũ o na kĩmwe.O nayo cairi na rũũa rũa ngano cia kũrĩo nĩ mbarathi na nyamũ iria ingĩ cia ihenya, magĩcitwarithia kũndũ kũrĩa ciarĩ, o mũndũ o ta ũrĩa itwara rĩake rĩatariĩ.Nake Ngai agĩkĩhe Suleimani ũũgĩ, o na ũmenyi mũingĩ mũno wa maũndũ, o na gwata ũtugi wa ngoro ũingĩhĩte o ta mũthanga ũrĩa ũrĩ hũgũrũrũ-inĩ cia iria.Naguo ũũgĩ ũcio wa Suleimani ũgĩkĩra mũno ũũgĩ wa ciana ciothe cia mwena wa irathĩro, o na ũũgĩ wothe wa Misiri.Nĩ gũkorũo aarĩ mũũgĩ gũkĩra andũ arĩa angĩ othe; o na gũkĩra Ethani, ũrĩa Mũezara, o na Hemani, na Kalikoli, na Darida, ariũ a Maholu; nake akĩgĩa ngumo ndũrĩrĩ-inĩ ciothe iria ciamũthiũrũrũkĩirie.Nake nĩaathugundire thimo ngiri ithatũ, nacio nyĩmbo ciake ciarĩ ngiri ĩmwe na ithano.Na ningĩ akĩaria ũhoro wa mĩtĩ, aambĩrĩirie mũtarakwa ũrĩa wĩ Lebanoni, o nginya mũthobi ũrĩa ũmeraga rũthingo-inĩ; o na ningĩ akĩaria ũhoro wa nyamũ cia gĩthaka, o na wa nyamũ iria ithiaga na mathagu, o na wa nyamũ iria itambaga thĩ, o na wa ciũngũyũ.Nao andũ a ndũrĩrĩ ciothe moimĩte harĩ athamaki othe a thĩ, o arĩa maaiguĩte ũhoro wa ũũgĩ wa Suleimani, magĩthiĩ harĩ we makaigue ũũgĩ ũcio wake.Na rĩrĩ, Hiramu, mũthamaki wa Turo, akĩrekia ndungata ciake gwĩ Suleimani; nĩ ũndũ nĩaaiguĩte atĩ andũ nĩmamũitĩrĩirie maguta atuĩke mũthamaki ithenya rĩa ithe; nĩ gũkorũo Hiramu o na tene nĩaatũire endete Daudi.Nake Suleimani agĩkĩrekania harĩ Hiramu akĩmwĩra atĩrĩ,Wee nĩũũĩ ũrĩa baba, Daudi, ataahotire gwakĩra Jehova Ngai wake nyũmba ĩĩtanĩtio na rĩĩtwa rĩake, nĩ ũndũ wa mbaara iria aakoragio nĩ thũ ciake iria ciamũrigicĩirie na ndwere ciothe, o nginya hĩndĩ ĩrĩa Jehova aacihootithirie agĩciiga mũhuro wa makinya make.No rĩrĩ, rĩu Jehova Ngai wakwa nĩa’heete ũhurũko na mĩena yothe, ngatũũra itarĩ na thũ, kana ngakorũo nĩ ũũru o na ũrĩkũ.Na atĩrĩrĩ, rĩu nĩnjirĩire gwakĩra Jehova Ngai wakwa nyũmba ĩĩtanĩtio na rĩĩtwa rĩake, o ta ũrĩa Jehova aarĩirie baba, Daudi, akĩmwĩra atĩrĩ, Mũrũguo ũrĩa ũgaikarĩra gĩtĩ gĩaku gĩa ũthamaki ithenya rĩaku-rĩ, nĩwe ũgaaka nyũmba ĩĩtanĩtio na rĩĩtwa rĩakwa.Na tondũ ũcio athana rĩu atĩ andũ mandemere mĩtarakwa kũu Lebanoni; nacio ndungata ciakwa ciĩturanĩre na ndungata ciaku, na nĩngũkũhe mũcara nĩ ũndũ wa ndungata icio ciaku o ũrĩa wothe ũriuga; nĩ ũndũ wee nĩũũĩ atĩ thĩinĩ witũ hatirĩ mũndũ o na ũmwe ũũhĩgĩrĩire ũtemi wa mĩtĩ ta Azidoni.Na gũgĩkinya atĩrĩ, atĩ hĩndĩ ĩrĩa Hiramu aaiguire ũhoro wa Suleimani, agĩkena o mũno ma, akiuga atĩrĩ, Ũmũthĩ-rĩ, Jehova arogathwo, o we ũcio ũheete Daudi mũriũ mũũgĩ aathage andũ acio aingĩ ũguo.Nake Hiramu agĩkĩrekania he Suleimani, akiuga atĩrĩ, Nĩndaigua ũhoro ũcio ũndehithĩirie naho ha ũhoro ũcio ũkoniĩ mĩgogo ya mĩtarakwa o na mĩthengera-rĩ, nĩngwĩka ũrĩa wothe ũkwenda.Ndungata ciakwa nĩikamĩikũrũkia, imĩrutĩte Lebanoni, imĩkĩnyie iria-inĩ; na niĩ njoke ndĩmĩohithie, ĩgerio iria-inĩ o nginya ĩkinye handũ harĩa ũrĩnjathĩrĩra ndĩmĩohorithĩrie ho, ũmĩoe; nawe ũgĩcoke ũnjĩke ũrĩa nyendete, naguo nĩ atĩ ũ’heage irio cia kũrĩo nĩ andũ a nyũmba yakwa.Hiramu agĩkĩhe Suleimani mĩgogo ya mĩtarakwa, o na ya mĩthengera, o ta ĩrĩa yothe endete.Nake Suleimani agĩkĩhe Hiramu kori ngiri mĩrongo ĩĩrĩ cia ngano, ituĩke irio cia andũ a nyũmba yake, o na kori mĩrongo ĩĩrĩ cia maguta marutĩre wĩra wa kũhũrahũrũo, magakeerũo wega; ũguo nĩguo Suleimani aaheaga Hiramu mwaka o mwaka.Nake Jehova akĩhe Suleimani ũũgĩ, o ta ũrĩa aamwĩrĩire; nao Hiramu na Suleimani magĩkĩgĩa na thayũ, nao erĩ makĩrĩkanĩra kĩrĩkanĩro gĩa gũteithania.Ningĩ Suleimani akĩnyitithia a kĩaro thĩinĩ wa andũ othe a Isiraeli gĩa kũruta wĩra, nakĩo kĩaro kĩu kĩarĩ kĩa andũ ngiri mĩrongo ĩtatũ.Nake agĩkĩmatwarithia Lebanoni, o ngiri ikũmi mweri ũmwe, na ũndũ wa gũtuanĩra; mweri ũmwe magaikara Lebanoni, na mĩeri ĩĩrĩ magaikara kwao mĩciĩ; nake Adoniramu nĩwe waathaga andũ acio a kĩaro.Ningĩ Suleimani aarĩ na andũ ngiri mĩrongo mũgwanja arĩa maakuuaga mĩrigo, o na andũ ngiri mĩrongo ĩnana aicũhia a mahiga irĩma-inĩ,hamwe na anyabara ake arĩa anene ngiri ithatũ na magana matatũ a gwatha aruti wĩra.Nake mũthamaki agĩatha andũ, nao magĩgĩacũhia mahiga manene ma goro mũno, nĩ getha gĩtina kĩa nyũmba ĩo gĩakwo na mahiga maicũhie.Nao aaki a Suleimani, o na aaki a Hiramu, o na Agebali, nĩo maamaicũhirie, na magĩthondeka mĩtĩ o na mahiga ma gwaka nyũmba ĩo.Na gũgĩkinya atĩrĩ, atĩ mwaka wa magana mana ma mĩrongo ĩnana kuuma hĩndĩ ĩrĩa ciana cia Isiraeli cioimire bũrũri wa Misiri, o mwaka wa ĩna ĩrĩa Suleimani aakorirũo athamakĩire Isiraeli, mweri wa Zivu, naguo nĩguo mweri wa kerĩ-rĩ, agĩkĩambĩrĩria gwaka nyũmba ya Jehova.Nayo nyũmba ĩrĩa Suleimani ũcio mũthamaki aakĩire Jehova yarĩ ya mĩkono mĩrongo ĩtandatũ kũraiha, na kwarama kwayo kwarĩ mĩkono mĩrongo ĩĩrĩ, na kũraiha na igũrũ kwayo kwarĩ mĩkono mĩrongo ĩtatũ.Nakĩo gĩthaku kĩrĩa kĩarĩ mbere ya handũ harĩa hatheru ha nyũmba ĩo nene, kũraiha gwakĩo kwarĩ mĩkono mĩrongo ĩĩrĩ, o ta ũrĩa kwarama kwa nyũmba ĩo kwaiganaga; o nakuo kwarama gwakĩo kwarĩ mĩkono ikũmi, o kũu mbere ya nyũmba ĩo.Nayo nyũmba ĩo akĩmĩthondekithĩria ndirica cia mĩtĩ ĩhĩtũkanganĩtio.Nakuo kũu mwena wa na nja wa rũthingo rũa nyũmba ĩo nene agĩgwakithia nyũmba ingĩ irigicĩirie igwataine na rũthingo rũu, ihaicanĩte igũrũ rĩa iria ingĩ, ikĩrigicĩria mĩena yothe ya handũ hau hatheru, o na handũ harĩa hangĩ hatheru mũno; igĩcoka igĩatũranio, igĩtuwo tũnyũmba tũmĩrigicĩirie mĩena yothe.Naho ha ũhoro wa nyũmba iria ciarigĩtie thĩ o thĩ, kwarama gwacio kwarĩ mĩkono ĩtano; na iria cia igũrũ cia gatagatĩ, kwarama gwacio kwarĩ mĩkono ĩtandatũ; o nacio iria ciarigĩtie o igũrũ cia gatatũ, kwarama gwacio kwarĩ mĩkono mũgwanja: nĩ ũndũ rũthingo-inĩ rũa nyũmba ĩo mwena wa na nja waruo aarũakithirie rũgĩtigagwo mbako cia gũcoka kũigĩrĩrũo mbaũ iria ndungu cia mwako cia tũnyũmba tũu itigatonye rũthingo-inĩ thĩinĩ rũu rũa nyũmba ĩo.Nayo nyũmba ĩo ĩgĩakwo-rĩ, yaakagwo na mahiga marĩkĩtie gwacũhĩrio o kũrĩa menjagwo; na gũtiarĩ nyondo, o na kana ithanwa, o na kana kĩndũ o na kĩmwe gĩa kĩgera kĩaiguagwo gĩkĩrutwo wĩra nakĩo nyũmba-inĩ ĩo ihinda rĩu yaakagwo.Naguo mũromo wa gũtonya tũnyũmba tũu twa mĩena-inĩ twa thĩ o thĩ, mũhuro, warĩ mwena wa ũrĩo wa nyũmba ĩo nene; nao andũ maahaicaga na ngathĩ ĩrigicũkĩte magĩthiĩ tũrĩa tũngĩ twa gatagatĩ, ningĩ makoima hau magathiĩ tũrĩa twa igũrũ twa gatatũ.Agĩgĩaka nyũmba ĩo, akĩmĩrĩkia, akĩgitithia nyũmba ĩo na mĩtĩ mĩtangu ya mũtarakwa o na mbaũ ciayo.Natuo tũnyũmba tũu twarĩ mĩena-inĩ yothe ya nyũmba ĩo nene, aatwakithirie twa mĩkono ĩtano kũraiha na igũrũ; natuo tũgĩikara tũnyitithanĩtio na nyũmba ĩo na mbaũ cia mĩtarakwa.Na rĩrĩ, kiugo kĩa Jehova gĩgĩkinyĩrĩra Suleimani, agĩkĩĩrũo atĩrĩ,Ha ũhoro wa nyũmba ĩno ũgwaka-rĩ, ũngĩkorũo nĩũrĩrũmagĩrĩra irĩra ciakwa cia watho wa kũrũmĩrĩrũo, na wĩkage maũndũ ma matuĩro makwa ma cira, o na ũmenyagĩrĩre maathani makwa mothe ũthiage na mĩthiĩre ya kũmarũmĩrĩra-rĩ, niĩ o na niĩ nĩngatũma kiugo gĩakwa gĩikare kĩrũmĩte ũhoro-inĩ waku, o kĩrĩa ndaarĩirie thoguo Daudi.Na nĩngatũũra thĩinĩ wa ciana cia Isiraeli, na ndigatigana na andũ acio akwa a Isiraeli.Suleimani agĩgĩaka nyũmba ĩo, akĩmĩrĩkia.Nacio thingo cia nyũmba ĩo mĩena ya na thĩinĩ agĩcihumbithia na mbaũ cia mũtarakwa; agĩcihumbithia mĩena ya na thĩinĩ, amĩrutĩtie o thĩ tĩri-inĩ, o nginya mbaũ-inĩ cia igũrũ; nayo nyũmba ĩo o kũu thĩinĩ thĩ, agĩkwarithia mbaũ cia mũthengera, agĩkũhumba nacio.Ningĩ mwena wa na thutha wa nyũmba ĩo nene, o kũu thĩinĩ, agĩatũrithia kanyũmba ka mĩkono mĩrongo ĩĩrĩ, gakĩhakanio na nyũmba ĩo ĩngĩ na rũthingo rũa mbaũ cia mĩtarakwa, kuuma o thĩ tĩri-inĩ o nginya mbaũ-inĩ cia igũrũ; nako kanyũmba kau agaatũrithirie thĩinĩ wa nyũmba ĩo nene gatuĩke handũ hatheru mũno, naguo ũguo nĩ ta kuuga handũ haamũrĩtwo hatuĩke hatheru gũkĩra handũ harĩa hangĩ hothe.Nayo nyũmba ĩo ĩngĩ nene, o ĩo yetagwo handũ harĩa hatheru, ĩrĩa yarĩ mwena wa na mbere wa handũ hau hatheru mũno, yarĩ ya mĩkono mĩrongo ĩna kũraiha.Nakuo na thĩinĩ wa nyũmba ĩo nene kwahumbĩtwo na mbaũ cia mĩtarakwa ciacũhĩtio mĩhianano ya maage, o na ya mahũa mathunũkĩte; kũu guothe kwarĩ o kwa mĩtarakwa mĩtheri; gũtiarĩ ihiga o na rĩmwe rĩonekaga.Na rĩrĩ, aatũrithirie kanyũmba kau kũu thĩinĩ wa nyũmba ĩo nene, gatuĩke handũ hatheru mũno ha kũigagwo ithandũkũ rĩrĩa rĩa kĩrĩkanĩro kĩa Jehova.Nakuo kũu thĩinĩ wa handũ hau hatheru mũno, kũraiha gwakuo gũkĩgiĩ kwarĩ mĩkono mĩrongo ĩĩrĩ, nakuo kwarama gwakuo kwarĩ mĩkono mĩrongo ĩĩrĩ, o nakuo kũraiha gwakuo kwa na igũrũ kwarĩ mĩkono mĩrongo ĩĩrĩ o ro ũguo; agĩcoka akĩhumbithia thingo ciakuo o na igũrũ rĩakuo na thahabu ĩrĩa therie mũno; nakĩo kĩgongona agĩkĩhumbithia igũrũ guothe na mbaũ cia mĩtarakwa.Ũguo nĩguo Suleimani aahumbithirie nyũmba ĩo nene na thĩinĩ na thahabu ĩrĩa therie mũno; agĩcoka agĩĩkĩrithia irengeri cia thahabu na kũu mbere ya handũ hau hatheru mũno ta irĩ cia kũhahakania na hau hangĩ; naho handũ hau hatheru hothe akĩhahumbithia na thahabu.Nyũmba ĩo yothe thĩinĩ agĩkĩmĩhumbithia na thahabu, o nginya nyũmba ĩo yothe ĩkĩrĩka; o nakĩo kĩgongona kĩa handũ hau hatheru mũno agĩkĩhumbithia guothe na thahabu.Naho handũ hau hatheru mũno thĩinĩ akĩhathondekithĩria makerubi merĩ na mbaũ cia mĩtamaiyũ, o rĩmwe mĩkono ikũmi kũraiha na igũrũ.Narĩo ithagu rĩmwe rĩa ikerubi rĩmwe rĩarĩ rĩa mĩkono ĩtano, o narĩo ithagu rĩrĩa rĩngĩ rĩa ikerubi rĩu rĩarĩ mĩkono ĩtano o ro ũguo; nakuo kuuma mũthia wa ithagu rĩmwe nginya mũthia wa ithagu rĩrĩa rĩngĩ kwarĩ mĩkono ikũmi.O narĩo ikerubi rĩu rĩngĩ rĩarĩ rĩa mĩkono ikũmi o ro ũguo; namo makerubi macio merĩ maarĩ o ũndũ ũmwe magĩthimwo, o na mwacũhĩrie o ro ũmwe.Nakuo kũraiha kwa na igũrũ gwa ikerubi rĩmwe kwarĩ mĩkono ikũmi; naguo ũguo noguo ikerubi rĩrĩa rĩngĩ rĩatariĩ.Namo makerubi macio akĩmekĩrithia kanyũmba karĩa kaarĩ thĩinĩ mũno; namo mathagu ma makerubi macio maacũhĩtio matambũrũkĩte, ithagu rĩa ikerubi rĩmwe rĩkahutia rũthingo rũmwe, o narĩo ithagu rĩa ikerubi rĩu rĩngĩ rĩkahutia rũthingo rũrĩa rũngĩ; namo mathagu marĩa mangĩ mamo makahutanĩria o gatagatĩ ga kanyũmba kau.Ningĩ makerubi macio akĩmahumbithia igũrũ guothe na thahabu.Nakuo kũu thingo-inĩ ciothe cia nyũmba ĩo nene, kũrigicĩria mĩena yothe thĩinĩ o na na nja-rĩ, agĩgwacũhithiria mĩhianano ya makerubi, o na ya mĩtende, o na ya mahũa mathunũkĩte.Nakuo mbaũ-inĩ cia thĩ cia nyũmba ĩo, thĩinĩ o na nja, agĩkũhumbithia guothe na thahahu.Narĩo itonyero-inĩ rĩa gũthiĩ handũ hau hatheru mũno akĩrĩthondekithĩria mĩrango ya mĩtamaiyũ; nayo mĩrango ĩo hamwe na hingĩro ĩrĩa ĩkĩgamagio igũrũ rĩa mũromo, o na hingĩro cia mĩena-inĩ yaguo-rĩ, ciarĩ gĩcunjĩ gĩa gatano kĩa rũhĩrĩgo rũa hau ruothe.Agĩgĩthondekithia mĩrango ĩĩrĩ na mĩtamaiyũ; nayo mĩrango ĩo akĩmĩacũhithĩria mĩhianano ya makerubi, na ya mĩtende, o na ya mahũa mathunũkĩte, agĩcoka akĩmĩhumbithia igũrũ guothe na thahabu, ĩthiĩte ĩgĩĩkagĩrũo igũrũ rĩa makerubi macio, o na igũrũ rĩa mĩtende ĩo.O na ningĩ ũguo noguo aathondekithirie hingĩro cia mĩtamaiyũ cia mũromo-inĩ wa gũtonya hau haatuĩtwo hekarũ, naguo mũromo ũcio warĩ gĩcunjĩ gĩa kana kĩa rũthingo rũa hau.Nayo mĩrango yarĩ ya mbaũ cia mĩthengera; nacio mbaũ cierĩ cia mũrango ũmwe ciarĩ cia gũthunanĩrũo; o nacio mbaũ iria ingĩ cierĩ cia mũrango ũcio ũngĩ ciarĩ cia gũthunanĩrũo o ro ũguo.Nacio mbaũ icio agĩciacũhithĩria mĩhianano ya makerubi, o na ya mĩtende, o na mahũa mathunũkĩte; agĩcoka akĩmĩhumbithia igũrũ guothe na thahabu ĩnyitithanĩtio na kũu gwacũhĩtio, o ta ũrĩa gũthiĩte.Nayo nja ĩrĩa ya thĩinĩ wa ĩrĩa ĩngĩ, akĩmĩirigithia na mahiga mĩhari ĩtatũ, o na mũhari ũmwe wa mbaũ ndungu cia mĩtarakwa.Na rĩrĩ, mwaka wa ĩna nĩguo gĩtina kĩa nyũmba ĩo ya Jehova gĩaakirũo, mweri wa Zivu.Naguo mwaka wa ikũmi na ũmwe, mweri wa Bulu, naguo nĩguo mweri wa ĩnana, nĩguo nyũmba ĩo yarĩkire gwakwo tuuco twayo tuothe, o ta ũrĩa mũhianĩre wayo wothe watariĩ. Tondũ ũcio aakĩninire mĩaka mũgwanja akĩmĩaka.Ningĩ Suleimani aaninire mĩaka ikũmi na ĩtatũ agĩaka nyũmba yake we mwene, agĩkĩrĩkia nyũmba ĩo yake yothe.O na ningĩ agĩaka nyũmba ĩĩtagwo nyũmba ya kĩrĩti kĩa Lebanoni; nakuo kũraiha kwayo ĩkĩgiĩ kwarĩ mĩkono igana rĩmwe, o nakuo kwarama kwayo kwarĩ mĩkono mĩrongo ĩtano, o nakuo kũraiha na igũrũ kwayo kwarĩ mĩkono mĩrongo ĩtatũ, nayo thĩinĩ yarĩ na mĩhari ĩna ya itugĩ cia mĩtarakwa, na gũkagĩa mĩtĩ mĩtungu mĩraya ya mĩtarakwa ĩigĩrĩirũo igũrũ rĩa itugĩ icio.Nayo nyũmba ĩo ĩkahumbwo igũrũ na mbaũ cia mĩtarakwa, o kũu kwarĩ mĩtĩ ĩo mĩtungu mĩraya mĩrongo ĩna na ĩtano, o ĩo yarĩ igũrũ rĩa itugĩ icio cia mĩtarakwa; nacio itugĩ icio ciahandĩtwo ikũmi na ithano o mũhari ũmwe.Na rĩrĩ, nĩkwarĩ mĩhari ĩtatũ ya ndirica cia gũtonyeria ũtheri, igĩgĩkorũo iringanĩte ithatũ ithatũ.Nayo mĩrango yothe o na hingĩro ciayo ciathondeketwo irĩ thikwea; nacio ndirica icio cia gũtonyeria ũtheri igĩkorũo iringanĩte ithatũ ithatũ.Ningĩ agĩthondekithia gĩthaku kĩayo na itugĩ; nakuo kũraiha gwakĩo gĩkĩgiĩ kwarĩ mĩkono mĩrongo ĩtano, nakuo kwarama gwakĩo kwarĩ mĩkono mĩrongo ĩtatũ, na gũkagĩa gĩthaku kĩngĩ mbere ya itugĩ icio, o na itugĩ ingĩ hamwe na mĩtĩ mĩtungu mbere yacio.Ningĩ agĩthondekithia gĩthaku gĩa kũigagwo gĩtĩ kĩa ũnene kĩrĩa angĩgaikarĩra agĩcira, naguo ũguo nĩ ta kuuga gĩthaku gĩa gũtuithanagĩria cira; nakĩo gĩkĩhumbwo tuuco tuothe na mbaũ cia mĩtarakwa.Nayo nyũmba yake ĩrĩa angĩgatũũra akĩmĩaka mwena wa na thĩinĩ wa nja ĩo ĩngĩ yarĩ gĩthaku, mbere ya gĩthaku kĩu, na ĩkĩrutĩrũo wĩra wa mũthemba o ro ũmwe nakĩo. O na ningĩ agĩakĩra mwarĩ wa Firauni nyũmba, (o ũcio Suleimani aahikĩtie,) nayo nyũmba ĩo ĩgĩgĩakwo ĩtariĩ o ta gĩthaku kĩu.Nyũmba icio ciothe ciaakĩtwo na mahiga me goro kuuma o gĩtina-inĩ nginya mahiga-inĩ ma igũrũ; naguo ũguo nĩ ta kuuga mahiga maicũhie o ta ũrĩa mũthimĩre wamo watariĩ, na magaatũrũo na mĩthumeno kũndũ guothe thĩinĩ o na na nja; naguo mwena wa na nja ũguo noguo wekĩtwo, o nginya nja ĩrĩa nene.Nacio itina cia nyũmba icio ciothe ciarĩ cia mahiga me goro mũno, manene mũno, ma mĩkono ikũmi, na ma mĩkono ĩnana magĩthimwo.Ningĩ igũrũ rĩa itina cia nyũmba icio gwakĩtwo na mahiga me goro mũno, naguo ũguo nĩ ta kuuga mahiga maicũhie o ta ũrĩa mũthimĩre wamo watariĩ, o na mbaũ cia mĩtarakwa.Nayo nja ĩo nene kũrigicĩria mĩena yothe, yairigĩtwo na mĩhari ĩtatũ ya mahiga maicũhie, o na mũhari ũmwe wa mbaũ ndungu cia mĩtarakwa, ĩkahaana o ta nja ĩrĩa ya thĩinĩ ya nyũmba ya Jehova, o na gĩthaku kĩa nyũmba ĩo.Ningĩ Suleimani mũthamaki akĩrekania kwĩ Hiramu, akĩmũgĩrithia Turo.Nake aakĩrĩ mũrũ wa mũtumia wa ndigwa wa mũhĩrĩga wa Nafitali, na ithe aarĩ mũndũ wa kũu Turo, mũturi wa icango; nake aakĩrĩ mũũgĩ mũno, o na akamenya maũndũ, na akohĩgĩrĩra ũthondeki wa indo cia mĩthemba yothe ya gĩcango. Nake agĩgĩkinya he Suleimani, mũthamaki, akĩmũrutĩra wĩra wake wothe.Nĩ ũndũ nĩaathondekire itugĩ iria igĩrĩ cia icango, cia mĩkono ikũmi na ĩnana kĩmwe kĩmwe nacio cierĩ igĩthĩmwo-rĩ, ciarigicĩirio rũrigi, rũgĩtuĩka rũa mĩkono ikũmi na ĩĩrĩ.Agĩthondeka ciongo igĩrĩ irĩ mũnduru cia gĩcango gĩtweketio, cia kũigĩrĩrũo itugĩ-inĩ icio o kũu igũrũ; nakĩo kĩongo kĩmwe gĩacio kĩarĩ kĩa mĩkono ĩtano kũraiha na igũrũ, o nakĩo kĩrĩa kĩngĩ kĩarĩ kĩa mĩkono ĩtano kũraiha na igũrũ o ro ũguo.Ningĩ hakĩgĩa inyamũ itumanĩtio ta rũgara, na mĩhĩndo mĩceke ĩgathĩkanĩtio ta irengeri, cia gwĩkĩrũo ciongo-inĩ cia itugĩ-inĩ icio igũrũ mũgwanja igĩĩkĩrũo kĩongo-inĩ kĩmwe, na ingĩ mũgwanja igĩĩkĩrũo kĩongo-inĩ kĩu kĩngĩ.Ũguo nĩguo aathondekire itugĩ icio; ningĩ hakĩgĩa mĩhari ĩĩrĩ ya makomamanga ĩrigicĩirie mũnyamũ ũmwe wa ĩo ĩtumanĩtio ta rũgara, nĩguo ĩhumbe kĩongo kĩu gĩa gĩcango kĩarĩ gĩtugĩ-inĩ igũrũ, naguo ũguo noguo ekire kĩongo-inĩ kĩu kĩngĩ gĩa gĩcango.Nacio ciongo icio ciarĩ igũrũ rĩa itugĩ icio cia gĩthaku-inĩ-rĩ, ciagemetio na mũhianĩre wa mahũa matariĩ ta itoka, nacio ciarĩ cia mĩkono ĩna.O na ningĩ itugĩ-inĩ icio cierĩ igũrũ, kwarĩ ciongo ciacithiũrũrũkĩrie, ciakuhanĩrĩirie na handũ harĩa itugĩ itunguhĩire o hau hakuhĩ na kĩnyamũ kĩu gĩtumanĩtio ta rũgara; namo makomamanga maarĩ magana merĩ mekĩrĩtwo mĩhari mĩhari ciongo-inĩ icio cierĩ, o kũu igũrũ ĩcithiũrũrũkĩirie.Agĩkĩhanda itugĩ icio gĩthaku-inĩ kĩa hekarũ; nakĩo gĩtugĩ kĩa mwena wa ũrĩo aakĩhanda, agĩgĩtua Jakini; o nakĩo gĩtugĩ kĩa mwena wa ũmotho, aakĩhanda-rĩ, agĩgĩtua Boazu.Nakuo itugĩ-inĩ icio igũrũ kwarĩ mũhianĩre wa mahũa matariĩ ta itoka ũguo nĩguo wĩra wa gũthondeka itugĩ icio warĩkirio.Ningĩ agĩthondeka itangi rĩrĩa rĩĩtagwo karia ga gĩcango gĩtweketio, rĩa mĩkono ikũmi mwena ũmwe o nginya mwena ũrĩa ũngĩ, narĩo rĩarĩ gĩthiũrũrĩ; ningĩ kũraiha na igũrũ kwarĩo kuuma o gĩtina-inĩ-rĩ, kwarĩ mĩkono ĩtano; narĩo rĩathimwo gĩthiũrũrĩ kĩarĩo-rĩ, rĩarigicĩirio rũrigi rũa mĩkono mĩrongo ĩtatũ.Na mũhurahuro wa mũthia-inĩ warĩo hanini kũrigicĩria, nĩ mĩhianano ya maage rĩekĩrĩtwo ĩkarĩthiũrũrũkĩria, o ikũmi mũkono-inĩ ũmwe, nayo nĩ kũrigicĩria yarigicĩirie karia kau na ndwere ciothe; nayo mĩhianano ĩo ya maage yekĩrĩtwo mĩhari ĩĩrĩ, namo maatwekanĩirio nako rĩrĩa gaatwekirio.Nako karia kau kaaigĩrĩirũo igũrũ rĩa mĩhianano ya ndegwa ikũmi na igĩrĩ, ithatũ ciacio ikarora mwena wa gathigathini, na ithatũ ikarora mwena wa ithũĩro, nacio ithatũ ikarora mwena wa gũthini, o nacio iria ingĩ ithatũ ikarora mwena wa irathĩro; nako karia kau gagakĩigĩrĩrũo igũrũ rĩacio, nacio ciĩga ciacio ciothe cia na thutha ciarorete na kũu thĩinĩ.Naguo ũtungu wa gĩcango gĩako waiganaine na rũhĩ kwarama; nayo mĩthia-inĩ yako yathondeketwo o ta mĩthia ya gĩkombe, ĩĩyunĩte o ta mĩthia ya itoka; nako kaaiganagĩra maĩ ma mbathi ngiri igĩrĩ.Ningĩ agĩthondeka inyamũ ikũmi cia gĩcango itariĩ ta ngari, nakĩo kĩnyamũ kĩmwe kĩarĩ kĩa mĩkono ĩna kũraiha gĩkĩgiĩ; o na kwarama gwakĩo kwarĩ mĩkono ĩna o ro ũguo; na kũraiha na igũrũ gwakĩo kwarĩ mĩkono ĩtatũ.Nakuo gũthondekwo kwa inyamũ icio gwatariĩ ũũ: nĩ gwĩkĩrũo ciekĩrĩtwo ithuma; o na ningĩ kwarĩ thanju njeke ciekĩrĩtwo gatagatĩ-inĩ ga ithuma icio;ningĩ kwarĩ mĩhianano ya mĩrũthi, na ya ndegwa, o na ya makerubi, makurure ithuma-inĩ icio ciarĩ gatagatĩ-inĩ ga thanju icio na ningĩ hau igũrũ rĩa thanju icio nĩho haarĩ kĩgũrũ gĩa gũikarĩrũo nĩ kĩnyũngũ ningĩ mwena wa mũhuro wa mĩhianano ĩo ya mĩrũthi na ya ndegwa, gũkagĩa mĩhĩndo mĩceke yagathĩkanĩtio ĩcunjurĩte.Nakĩo kĩnyamũ kĩmwe gĩa icio ciahaanaga ta ngari kĩarĩ na magũrũ mana ma gĩcango ta ma ngari, o nayo mĩtĩ yamo ya kũmarathĩkania yarĩ ya gĩcango; ningĩ mĩthia-inĩ ĩna ya mĩtĩ ĩo kwarĩ mĩtĩ ya gĩcango ya kũmĩnyitĩrĩra; ningĩ mũhuro wa kĩnyũngũ haathondeketwo moko ma kũmĩnyitĩrĩra, namo maanyitithanĩtio nayo o itwekerio-inĩ rĩayo; namo maarĩ na mĩhĩndo mĩceke mĩena-inĩ yamo o kĩmwe kĩmwe.Nakuo kwarama na igũrũ gwa kanua ga kĩnyũngũ kĩu gũgĩthimwo gatagatĩ ga gĩthiũrũrĩ kĩu gĩa gĩcango kĩmĩrigicĩirie-rĩ, kwarĩ mũkono ũmwe; naguo mũromo wakĩo warĩ gĩthiũrũrĩ ũiganĩte o ta ũrĩa kĩgũrũ kĩu kĩaigĩrĩirũo ho gĩatariĩ, ũgagĩtuĩka wa mũkono ũmwe na nuthu ũgĩthimwo; na ningĩ hau kanua-inĩ kayo nĩhaakururĩtwo mĩhianano, ningĩ ithuma ciakĩo ciathondeketwo irĩ thikwea, itiarĩ gĩthiũrũrĩ.Namo magũrũ macio mana ta ma ngari maarĩ mũhuro wa ithuma icio cia mĩena-inĩ; o nayo mĩtĩ ya kũnyitithania magũrũ macio yarĩ gĩtina-inĩ; nakuo kũraiha na igũrũ gwa kũgũrũ kũmwe kũmwe gũgĩthimwo kwarĩ mũkono ũmwe na nuthu.Nakuo gũthondekwo kwa magũrũ macio gwatariĩ o ta ũrĩa kũgũrũ kwa ngari ya ita gũthondekagwo; nayo mĩtĩ yamo ya kũmanyitithania, o na mĩtĩ ĩrĩa mĩhace ya gĩthiũrũrĩ, o na mĩtĩ ya kũnyitithania mĩtĩ ĩo na mũtĩ wa gatagatĩ, o naguo mũtĩ ũcio wa gatagatĩ ki guo mwene, ĩo yothe yathondeketwo na gĩcango gĩtweketio.Na rĩrĩ, o kũu tuune-inĩ tũna twa ngari icio kwarĩ mĩtĩ ĩngĩ ya gĩcango ĩna ya kũmĩnyitĩrĩra; nayo mĩtĩ ĩo yatwekanĩirio na ngari icio.Narĩo igũrũ rĩa ngari o ngari haarĩ handũ hathondeketwo gĩthiũrũrĩ, ha nuthu ya mũkono ũmwe hagĩthimwo kwambarara na igũrũ, nacio nyitĩro cia hau igũrũ, o na ithuma ciacio, ciatweketio o ũndũ ũmwe nayo.Nayo mĩena-inĩ ya nyitĩro icio ciayo, o na ithuma-inĩ cia mĩena-inĩ yayo, agĩciacũhia mĩhianano ya makerubi, o na ya mĩrũthi, o na ya mĩtende, o ta ũrĩa ithenya rĩonekaga handũ o handũ; nayo mĩena-inĩ yothe hagĩthĩũrũrũkĩrio mĩhĩndo mĩceke yatumanĩtio.O ũguo noguo aathondekire ngari icio ikũmi; nacio ciothe ciatwekirio o ũndũ ũmwe, o naguo mũthimĩre wacio warĩ o ũndũ ũmwe, o na mũhianĩre wacio warĩ ũndũ ũmwe.Agĩcoka agĩthondeka inyũngũ ikũmi cia gĩcango nakĩo kĩnyũngũ o kĩmwe kĩmwe kĩaiyũragia mbathi mĩrongo ĩna; nacio inyũngũ icio o kĩmwe kĩmwe kĩarĩ kĩa mĩkono ĩna gĩgĩthimwo; nakĩo kĩnyũngũ kĩmwe kĩmwe gĩkĩigĩrĩrũo ngari-inĩ ĩmwe ya icio ikũmi ciathondeketwo.Nacio ngari icio agĩciiga ũũ: ithano akĩiga mwena wa ũrĩo wa nyũmba, nacio iria ingĩ ithano agĩciiga mwena wa ũmotho wayo; nako karia kau agĩkaiga mwena wa ũrĩo wa nyũmba ĩo, o mwena wa irathĩro, karorete gũthini.Ningĩ Hiramu agĩthondeka nyũngũ, na ihakũri, o na mbakũri. Nake Hiramu agĩkĩrĩkia wĩra ũcio wothe aarutagĩra mũthamaki Suleimani, wa gũthondeka indo cia nyũmba ya Jehova;nacio indo icio nĩ itugĩ cierĩ, o na inyamũ igĩrĩ irĩ mũnduru cia ciongo iria ciarĩ itugĩ-inĩ icio igũrũ; o na mĩnyamũ ĩrĩa ĩĩrĩ yatumanĩtio ta rũgara ya kũhumba kũndũ kũu kwĩrĩ kwarĩ mũnduru gwa ciongo icio ciarĩ itugĩ-inĩ icio igũrũ;o na makomamanga macio magana mana marĩa maarĩ mĩnyamũ-inĩ ĩĩrĩ ĩo yatumanĩtio ta rũgara; gũgĩkĩgĩa mĩhari ĩĩrĩ ya makomamanga yekĩrĩtwo kĩnyamũ-inĩ kĩmwe gĩa icio ciatumanĩtio ta rũgara, ya kũhumba kũndũ kũu kwĩrĩ kwĩ mũnduru gwa ciongo icio ciarĩ itugĩ-inĩ icio igũrũ;o na ngari icio ikũmi, o na inyũngũ icio ikũmi ciaigĩrĩirũo ngari-inĩ icio igũrũ;o na karia kau kamwe, o na mĩhianĩre ĩo ya ndegwa icio ikũmi na igĩrĩ ĩrĩa yarĩ mũhuro wa karia kau;o na nyũngũ, o na ihakũri, o na mbakũri; nacio indo icio ciothe Hiramu aathondekeire mũthamaki Suleimani, cia nyũmba ya Jehova thĩinĩ-rĩ, ciarĩ cia gĩcango gĩthũĩtwo gĩkahenia mũno.Na rĩrĩ, werũ-inĩ ũrĩa mwaraganu wa Jorodani nĩkuo mũthamaki aacitwekithĩirie agĩcithondekithia, o kũu gatagatĩ ga Sukothu na Zarethani, handũ harĩa harĩ rĩũmba.Nake Suleimani ndathimithirie indo icio ciothe, nĩ ũndũ wa ũrĩa ciaingĩhĩte mũno; ratiri cia gĩcango kĩu-rĩ, itiigana gũtuĩrĩka imenyũo ũrĩa ciigana.Nacio indo iria ingĩ ciothe cia kũigwo nyũmba ya Jehova, Suleimani agĩcithondekithia; nacio nĩ kĩgongona kĩrĩa gĩa thahabu, o nayo metha ya thahabu ya mĩgate ĩrĩa yaigagwo mbere ya Jehova;nayo mĩtĩ ya kũigĩrĩrũo matawa, ĩtano ĩkĩigwo mwena wa ũrĩo, na ĩngĩ ĩtano ĩkĩigwo mwena wa ũmotho, nyumĩrĩra ya handũ harĩa hatheru mũno, nayo aamĩthondekithirie na thahabu ĩrĩa therie mũno; na mahũa, na matawa, o na mĩĩhato, aacithondekithirie na thahabu o ro ũguo;nacio ikombe na tũmĩĩhato tũnini twa mũrarĩ wa ndambĩ, na mbakũri, na iciko, o na ngĩo cia mwaki, aacithondekithirie na thahabu ĩrĩa therie mũno; o na tũnyamũ twa kũnyitithania mĩrango na hingĩro ciayo, o tũu twa mĩrango ya nyũmba ĩo ya thĩinĩ, o ĩo theru mũno, o na twa mĩrango ya nyũmba ĩo nene, ĩo yatuĩtwo hekarũ, aatũthondekithirie na thahabu.Ũguo nĩguo wĩra warĩkire, o ũcio mũthamaki Suleimani aarutithirie wa gũthondeka indo cia kũigwo nyũmba ya Jehova. Ningĩ Suleimani agĩtonyithia indo iria Daudi, ithe, aamũrĩire Jehova o kũu nyũmba ĩo thĩinĩ; o betha, na thahabu, o na indo iria ingĩ ciothe, nake agĩciiga kũndũ kũrĩa kwaigagwo mũthithũ wa indo cia bata cia nyũmba ya Jehova.Hĩndĩ ĩo Suleimani akĩũnganithia athuri a Isiraeli mathiĩ harĩ we, o kũu Jerusalemu, o na anene othe a mĩhĩrĩga, o acio atongoria a nyũmba cia maithe ma ciana cia Isiraeli, makaambatie ithandũkũ rĩa kĩrĩkanĩro kĩa Jehova, marĩrute itũũra rĩa Daudi, narĩo nĩrĩo Zayuni.Nao andũ othe a Isiraeli magĩgĩtũngana he mũthamaki Suleimani gĩathĩ-inĩ, o mweri wa Ethanimu, naguo nĩguo mweri wa mũgwanja.Nao athuri othe a Isiraeli magĩthiĩ kuo, nao athĩnjĩri-Ngai makĩoya ithandũkũ rĩu.Nao makĩambatia ithandũkũ rĩu rĩa Jehova, o na hema-ya-gũtũnganwo, o na indo ciothe iria nyamũre ciarĩ Hema-inĩ ĩo thĩinĩ; nacio indo icio-rĩ, athĩnjĩri-Ngai o na Alawii magĩgĩciambatia.Nake mũthamaki Suleimani, o na kĩrĩndĩ gĩothe gĩa Isiraeli kĩrĩa gĩacokanĩrĩire harĩ we, gĩgĩkorũo kĩĩ hamwe nake hau mbere ya ithandũkũ rĩu, gĩkĩruta magongona ma mbũri na ndegwa itangĩheanĩka ũhoro wacio, kana itarĩke, nĩ ũndũ wa ũrĩa ciaingĩhĩte.Nao athĩnjĩri-Ngai magĩgĩtonyia ithandũkũ rĩa kĩrĩkanĩro kĩa Jehova makĩrĩiga o handũ harĩo mũhuro wa mathagu ma makerubi, o handũ hau hatheru mũno ha nyũmba ĩo, nĩho harĩa haamũrĩtwo hagatuwo hatheru mũno gũkĩra kũrĩa kũngĩ guothe.Nĩ ũndũ makerubi maatambũrũkĩtie mathagu mamo igũrũ rĩa handũ hau ha kũigwo ithandũkũ rĩu, namo makerubi macio magĩkĩhumba ithandũkũ rĩu, o na mĩtĩ ĩrĩa mĩraya yarĩo.Nayo mĩtĩ ĩo mĩraya nĩyaraihĩte mũno o nginya mĩthia yayo ĩkoneka nĩ mũndũ e nyũmba ĩrĩa theru ĩrĩa ĩrĩ mbere ya kanyũmba kau kangĩ gatheru mũno, no ndĩonagwo nĩ mũndũ wĩ nja; naho hau noho ĩrĩ, o na ũmũthĩ.Na rĩrĩ, ithandũkũ rĩu thĩinĩ gũtiarĩ kĩndũ tiga o ihengere icio igĩrĩ cia mahiga iria Musa ekĩrire kuo arĩ Horebu, hĩndĩ ĩrĩa Jehova aarĩkanĩire kĩrĩkanĩro na ciana cia Isiraeli, o ihinda rĩrĩa cioimire bũrũri wa Misiri.Na gũgĩkinya atĩrĩ, atĩ hĩndĩ ĩrĩa athĩnjĩri-Ngai moima handũ hau hatheru, itu rĩgĩkĩiyũra nyũmba ĩo ya Jehova,o nginya athĩnjĩri-Ngai makĩremwo nĩ kũrũgama kuo marute wĩra nĩ ũndũ wa itu rĩu; nĩ gũkorũo riri wa Jehova nĩwaiyũrĩte nyũmba ĩo ya Jehova.Hĩndĩ ĩo Suleimani agĩkĩaria, akiuga atĩrĩ, Jehova oigĩte atĩ arĩikaraga nduma-inĩ ĩrĩa ndumanu mũno.Tondũ ũcio wee, Jehova, ti-itherũ rĩu nĩngwakĩire nyũmba ya gũikara, nĩguo ĩtuĩke handũ haku ha gũtũũra tene na tene.Nake mũthamaki agĩkĩhũgũra ũthiũ, akĩrathima kĩrĩndĩ gĩothe gĩa Isiraeli; nakĩo kĩrĩndĩ kĩu gĩothe gĩa Isiraeli gĩgĩkorũo kĩrũngiĩ.Agĩkiuga atĩrĩ, Jehova, Ngai wa Isiraeli, arogathwo, o we ũcio waarĩirie awa Daudi na kanua gake, naguo ũndũ ũcio aamwarĩirie akĩũhingia, akiuga atĩrĩ,Gwata mũthenya ũrĩa ndoimagaririe andũ akwa Isiraeli ngĩmaruta bũrũri wa Misiri-rĩ, ndirĩ ndathura itũũra o na rĩmwe mĩhĩrĩga-inĩ yothe ya Isiraeli atĩ nĩguo njake nyũmba kuo, nĩ getha atĩ rĩĩtwa rĩakwa rĩikarage kuo; no rĩrĩ, nĩndathurire Daudi atuĩke mwathi wa andũ akwa Isiraeli.Na rĩrĩ, awa Daudi nĩaacirĩire na ngoro yake gwakĩra Jehova, Ngai wa Isiraeli, nyũmba ĩĩtanĩtio na rĩĩtwa rĩake.No rĩri, Jehova nĩerire awa Daudi ũũ: Kuona atĩ nĩwacirĩire na ngoro yaku gwaka nyũmba ĩĩtanĩtio na rĩĩtwa rĩakwa-rĩ, nĩwekire wega nĩ ũndũ wa kũgĩa na ũhoro ũcio ngoro-inĩ yaku;no rĩrĩ, wee tiwe ũgaaka nyũmba ĩo, no nĩ mũrũguo ũrĩa ũkoima mũthimo waku; ũcio nĩwe ũgaaka nyũmba ĩĩtanĩtio na rĩĩtwa rĩakwa.Naguo ũhoro ũcio Jehova aaririe nĩatũire aũrũmĩtie; nĩ gũkorũo nĩ niĩ njarahũrĩtwo njoke ithenya rĩa awa Daudi, na ngaikarĩra gĩtĩ kĩa ũnene gĩa Isiraeli, o ta ũrĩa Jehova eranĩire, na nĩnjakĩire Jehova, Ngai wa Isiraeli, nyũmba ĩno ĩĩtanĩtio na rĩĩtwa rĩake.Nakuo kũu nĩkuo ’thondekete handũ ha kũiga ithandũkũ rĩrĩa, rĩĩ na kĩrĩkanĩro kĩa Jehova, kĩrĩa aarĩkanĩire na maithe maitũ hĩndĩ ĩrĩa aamarutire bũrũri wa Misiri.Nake Suleimani agĩkĩrũgama hau mbere ya kĩgongona kĩa Jehova, akĩonagwo nĩ kĩrĩndĩ gĩothe gĩa Isiraeli, agĩtambũrũkia moko amaroretie igũrũ;agĩkiuga atĩrĩrĩ: Wee, Jehova, Ngai wa Isiraeli, gũtirĩ ngai ĩngĩ ĩhaana tawe kũu matu-inĩ igũrũ, kana gũkũ thĩ mũhuro wamo, wee ũtũũraga ũrũmĩtie kĩrĩkanĩro kĩrĩa ũrĩkanĩire na ndungata ciaku iria ikũrũmagĩrĩra na ngoro ciacio ciothe, o na ũgaciiguĩra tha;wee ũtũũraga ũrũmĩtie kĩĩranĩro kĩrĩa werĩire awa, Daudi, ndungata yaku; na ti-itherũ nĩwe waaririe na kanua gaku ũkĩheana ũhoro, naguo ũhoro ũcio ũkĩũhingia o ta ũrĩa kuonekete ũmũthĩ.Tondũ ũcio wee, Jehova Ngai wa Isiraeli, rĩu tũma atĩ ũndũ ũrĩa werĩire awa Daudi, ndungata yaku, ũtũũre ũrũmĩtio, o ũhoro ũcio waaririe ũkiuga ũũ: Wee-rĩ, ndũkaaga mũndũ wa gũikarĩra gĩtĩ gĩa ũthamaki gĩa Isiraeli akĩonwo nĩ niĩ, kũngĩkorũo ti-itherũ ciana ciaku nĩirĩmenyagĩrĩra mĩthiĩre ĩrĩa irĩthiaga nayo, nĩ getha ithiage na mĩthiĩre ĩrĩa nguona yerekereire o ta ũrĩa nyonaga atĩ wee nĩũthiaga nayo.Na rĩrĩ, tondũ ũcio wee, Ngai wa Isiraeli, ndagũthaitha ũtũme atĩ ũhoro waku ũcio waaririe na awa Daudi, ndungata yaku, ũmenyeke atĩ warĩ wa ma.No rĩrĩ, anga ti-itherũ Ngai aagĩtũũra gũkũ thĩ? Atĩrĩrĩ, matu-inĩ, o na matu-inĩ marĩa ma igũrũ mũno, ndũngĩiganĩra kuo; kuona nĩ ũguo-rĩ, kaĩ akĩrĩ maita maigana atĩa hihi ũngĩkĩaga kũiganĩra nyũmba ĩno njakĩte!No rĩrĩ, wee, Jehova Ngai wakwa, ĩtĩkĩra gũthikĩrĩria ihoya rĩrĩ rĩakwa, niĩ ndungata yaku, o na gũthaithana gwakwa, nĩ getha ũigue kũrĩra kũrĩa ndĩrarĩra, o na ihoya rĩrĩ, niĩ ndungata yaku ndĩrahoya harĩ wee ũmũthĩ;nĩ getha maitho maku maikarage maracũrĩirio nyũmba ĩno ũtukũ na mũthenya, o handũ haha waaririe ũhoro waho ũkiuga ũũ: Rĩĩtwa rĩakwa rĩrĩikaraga ho; nĩ getha ũthikagĩrĩrie ihoya rĩrĩa niĩ, ndungata yaku, ndĩrĩhoyaga ndorete handũ haha.Na ũthikagĩrĩrie gũthaithana gwakwa, niĩ ndungata yaku, o na kwa andũ aku Isiraeli, o hĩndĩ ĩrĩa makahoya marorete handũ haha. Ĩĩ, ndagũthaitha ũkaigua ũrĩ o kũu igũrũ matu-inĩ, o kũndũ kũrĩa ũtũũraga. Na watũigua ũtuohere.Mũndũ angĩkehia mũndũ ũrĩa ũngĩ, nake aigĩrũo mwĩhĩtwa atĩ nĩguo ehĩte, na acoke ehĩtĩre mbere ya kĩgongona gĩaku nyũmba-inĩ ĩno-rĩ,ndagũthaitha ũkaigua ũhoro ũcio ũrĩ o kũu igũrũ, na ũrore ũhoro ũcio, ũtuithanie ndungata ciaku cira wacio, ũtuĩre mũndũ ũrĩa mwaganu cira wake ũũru, ũtũme acokererũo nĩ ũũru ũcio wake nake mũndũ ũrĩa mũthingu ũtue atĩ ti mwĩhia, ũmũheithie maũndũ maringaine na ũthingu wake.Ningĩ-rĩ, hĩndĩ ĩrĩa andũ aku Isiraeli mangĩhũrũo matorio biũ nĩ thũ ciao nĩ ũndũ wa ũrĩa makwĩhĩtie, mangĩgakũgarũrũkĩra, moimbũranĩre atĩ nĩ aku makĩgwetaga rĩĩtwa rĩaku, makũhoere nyũmba ĩno o na magũthaithĩre kuo;ndagũthaitha ũkamaigua, ũrĩ o kũu igũrũ, na wohanĩre mehia ma andũ aku Isiraeli, na ũmacokie bũrũri ũrĩa waheire maithe mao.Ningĩ-rĩ, matu mangĩkahingwo, mbura yage kuura nĩ ũndũ wa ũrĩa makwĩhĩtie-rĩ, mangĩgakũhoya marorete handũ haha, na moimbũranĩre atĩ nĩ aku makĩgwetaga rĩĩtwa rĩaku, na magarũrũke matige wĩhia wao hĩndĩ ĩo wamanyarira,ndagũthaitha ũkamaigua ũrĩ o kũu igũrũ, na wohanĩre mehia ma ndungata ciaku, o na ma andũ aku Isiraeli, ũkĩmarutaga mĩthiĩre mĩega ĩrĩa maagĩrĩirũo nĩ gũthiaga nayo; na ũcoke uurie mbura bũrũri waku, ũcio ũheete andũ aku ũtuĩke igai rĩao.Na rĩrĩ, bũrũri ũyũ ũngĩkagĩa ng’aragu, kana mũrimũ mũũru, kana rũhuho rũhiũ rũa gũcina irio mĩgũnda, kana mbuu, kana ngigĩ, kana igunyũ njũru; o na mangĩkarigicĩrio nĩ thũ ciao o kũu ihingo-inĩ cia matũũra mao thĩinĩ nĩguo imatunyane; kana mangĩkorũo nĩ mũthiro, kana mũrimũ o na ũrĩkũ-rĩ,ihoya rĩrĩa rĩkahoyũo hĩndĩ ĩo, kana gũthaithana kwa mũndũ o na ũrĩkũ, kana kwa andũ aku othe Isiraeli nĩ ũndũ wa kũmenya mĩrimũ ya ngoro ciao o ene, mũndũ o mũndũ, mangĩhoya magũtambũrũkĩirie moko mao mamaroretie nyũmba ĩno-rĩ,ndagũthaitha ũkamaigua ũrĩ o kũu igũrũ handũ haku harĩa ũtũũraga, na wohanĩre, na ũrore ũhoro wao, ũtũme mũndũ o mũndũ acokererũo nĩ maũndũ maringaine na ũrĩa mĩthiĩre yake yothe ĩtariĩ, o ta ũrĩa wee ũũĩ ngoro yake; (nĩ ũndũ wee, o wee wiki nĩũũĩ ngoro cia ciana cia Adamu ciothe;)nĩ getha igwĩtigagĩre matukũ mothe marĩa igũtũũra bũrũri ũyũ waheire maithe maitũ.O na ningĩ atĩrĩ, ha ũhoro wa mũndũ wa kũngĩ ũrĩa ũtarĩ wa andũ aku Isiraeli-rĩ, angĩgoka oimĩte bũrũri wa kũraya nĩ ũndũ wa ngumo ya rĩĩtwa rĩaku,(tondũ andũ nĩmakaigua ngumo ya rĩĩtwa rĩu rĩaku inene, o na ũhoro wa maũndũ marĩa wĩkaga ma hinya, guoko gwaku gũtambũrũkĩtio;) hĩndĩ ĩrĩa mũndũ ũcio wa kũngĩ agoka ahoe arorete nyũmba ĩno,ndagũthaitha ũkamũigua ũrĩ o kũu igũrũ handũ haku harĩa ũtũũraga, na wĩke maũndũ mothe marĩa maatũmire mũndũ ũcio wa kũngĩ agũkaĩre; nĩguo andũ othe a gũkũ thĩ mamenye rĩĩtwa rĩaku, nĩ getha magwĩtigĩre o ta ũrĩa andũ aku Isiraeli magwĩtigĩrĩte, o na ningĩ nĩ getha mamenye atĩ nyũmba ĩno njakĩte ĩĩtanĩtio na rĩĩtwa rĩaku.Ningĩ andũ aku mangĩkoimagara mathiĩ ita-inĩ makahũrane na thũ ciao-rĩ, o njĩra ĩrĩa yothe ũkamatwarithĩria, nao mahoe Jehova marorete itũũra rĩrĩ ũthurĩte, na marorete nyũmba ĩno njakĩte ĩĩtanĩtio na rĩĩtwa rĩaku;ndagũthaitha ũkaigua ihoya rĩao, o na gũthaithana kwao, ũrĩ o kũu igũrũ, na ũmatiirĩrĩre ũhoro-inĩ ũcio wao.Na mangĩgakwĩhia, (tondũ hatikĩrĩ mũndũ o na ũmwe ũtehagia), nawe ũrakario nĩo, ũmarekererie, ũmaneane harĩ thũ ciao, na tondũ wa ũguo matahwo nĩcio, matwarũo bũrũri wacio kũndũ kũraya, kana o gũkuhĩ;mangĩgakorũo megwĩciria ũrĩa ũhoro wao ũtariĩ, marĩ o kũu bũrũri ũrĩa maatwarirũo maatahwo, nao magarũrũke, magũthaithe marĩ o kũu bũrũri wa andũ acio maamatahire, makiugaga atĩrĩ, Nĩtwĩhĩtie, na tũgeka maũndũ ma ũkĩgu na ma waganu;nao magũcokerere na ngoro ciao ciothe, o na mĩoyo yao yothe, marĩ o kũu bũrũri wa thũ ciao iria ciamatahire, nao makũhoe marorete bũrũri ũyũ wao ũrĩa waheire maithe mao, o itũũra rĩrĩ wee wathurire, o na nyũmba ĩno njakĩte rĩĩtanĩtio na rĩĩtwa rĩaku;hĩndĩ ĩo ndagũthaitha ũkaigua ihoya rĩao, o na gũthaithana kwao, ũrĩ o kũu igũrũ handũ haku harĩa ũtũũraga, ũtiirĩrĩre ũhoro wao,o na wohere andũ aku, o acio makwĩhĩtie, o na ũmohere mahĩtia mao mothe marĩa makwĩhĩtie; o na warahũre ngoro cia andũ arĩa maamatahire igĩe na tha, nĩ getha mamaiguĩre tha;nĩ gũkorũo andũ acio nĩ aku, na nĩo igai rĩaku, o acio woimagaririe ũkĩmaruta Misiri, o na ũkĩmaruta icua-inĩ rĩa mwaki wa gũtwekia igera.Na arĩ korũo waracũria maitho maku manyone niĩ, ndungata yaku, o na andũ aku Isiraeli tũgĩgũthaitha, nĩ getha ũtũigue hĩndĩ ĩrĩa yothe tũgũgũkaĩra!Nĩ ũndũ wee, nĩwe watũmire andũ aya aku magĩe ngũũrani na andũ arĩa angĩ othe a gũkũ thĩ, matuĩke igai rĩaku o ta ũrĩa waaririe na kanua ka Musa, ndungata yaku, hĩndĩ ĩrĩa wee, Mwathani Jehova, warutire maithe maitũ moime Misiri.Na gũgĩkinya atĩrĩ, atĩ Suleimani aarĩkia kũhoya ihoya rĩu rĩothe, o na gũthaithana kũu aathaithire Jehova, agĩũkĩra agĩtiga gũturia ndu o hau mbere ya kĩgongona kĩa Jehova atambũrũkĩtie moko amaroretie igũrũ.Agĩkĩĩhanda arũngiĩ, akĩrathima kĩrĩndĩ kĩu gĩothe gĩa Isiraeli na mũgambo mũnene, akiuga atĩrĩ,Jehova arogoocwo, o we ũcio ũheete andũ ake Isiraeli ũhoro wa kũhurũka, o ta ũrĩa maũndũ mothe marĩa eranĩira matariĩ; na hatirĩ kiugo o na kĩmwe kĩagĩte kuoneka kĩa maũndũ macio mothe mega eranĩire, o macio eranĩire na kanua ka Musa, ndungata yake.Jehova Ngai witũ aroikara hamwe na ithuĩ, o ta ũrĩa aaikaraga hamwe na maithe maitũ. Aroaga gũtũtiga kana atũthengere;nĩ getha endithie ngoro ciitũ harĩ we, nĩguo tũthiage na njĩra ciake ciothe, na tũmenyagĩrĩre maathani make, o na irĩra cia watho wake wa kũrũmĩrĩrũo, o na matuĩro make ma cira, marĩa aathire maithe maitũ.Na rĩu ngũhoya atĩ ciugo ici ciakwa iria ’thaithĩte Jehova nacio, ndĩ mbere yake, ikuhagĩrĩrie Jehova Ngai witũ, mũthenya o na ũtukũ, nĩ getha atiiragĩrĩre ũhoro wa ndungata yake o na wa andũ ake Isiraeli, o ta ũrĩa mabata mao ma mũthenya o mũthenya magaikara;nĩ getha andũ othe a gũkũ thĩ mamenye atĩ Jehova nĩwe Ngai; na gũtirĩ ũngĩ o na ũrĩkũ.Na tondũ ũcio wĩmenyererei atĩ mũtũũre mũrũmĩrĩire Jehova Ngai witũ na ngoro cianyu ciothe, nĩguo mũthiage mũrũmĩtie irĩra cia watho wake wa kũrũmĩrĩrũo, na mũmenyagĩrĩre maathani make, o ta ũrĩa gũtariĩ ũmũthĩ.Nake mũthamaki, o na andũ othe a Isiraeli me hamwe nake, makĩrutĩra igongona o hau mbere ya Jehova.Nake Suleimani aarutĩire Jehova indo cia magongona ma ũiguano ndegwa ngiri mĩrongo ĩĩrĩ na igĩrĩ, na ndũrũme ngiri igana rĩmwe na mĩrongo ĩĩrĩ. Ũguo nĩguo mũthamaki, o na andũ othe a ciana cia Isiraeli, maarugũrĩirie Jehova nyũmba ĩo, makĩmĩamũra.Naguo mũthenya o ro ũcio, mũthamaki akĩamũra o kũu gatagatĩ ka nja ĩrĩa yarĩ mwena wa na mbere wa nyũmba ĩo ya Jehova; nĩ ũndũ hau nĩho aarutĩire mahaki ma njino, o na igongona rĩa mũtu, o na maguta ma magongona ma ũiguano; nĩ gũkorũo kĩgongona kĩrĩa gĩathondeketwo na gĩcango kĩrĩa kĩarĩ mbere ya Jehova nĩkĩaagire kũiganĩra ihaki rĩa njino, o na igongona rĩa mũtu, o na maguta ma magongona ma ũiguano, nĩ ũndũ wa kũnyiha.Ũguo nĩguo Suleimani aathondekire gĩathĩ kĩu mbere ya Jehova, Ngai witũ, mĩthenya mũgwanja ihinda rĩu, o na ĩngĩ mũgwanja, naguo ũguo nĩ ta kuuga mĩthenya ikũmi na ĩna; nao Aisiraeli othe maarĩ hamwe nake, me kĩrĩndĩ kĩingĩ mũno kĩoimĩte o gwata itonyero-inĩ rĩa Hamathu, nginya o karũũĩ ka Misiri.Naguo mũthenya wa ĩnana agĩkĩĩra andũ mainũke, nao magĩkĩrathima mũthamaki, magĩcoka magĩĩthiĩra hema-inĩ ciao makenete mũno, o na makaigua wega ngoro nĩ ũndũ wa maũndũ marĩa mothe mega Jehova ekĩte Daudi, ndungata yake, o na andũ ake Isiraeli.Na gũgĩkinya atĩrĩ, atĩ Suleimani aarĩkia gwaka nyũmba ya Jehova, o na nyũmba ya mũthamaki, o na gwĩka maũndũ mothe marĩa Suleimani erirĩirie, o macio maamũkenagia-rĩ,Jehova agĩkiumĩrĩra Suleimani ihinda rĩa kerĩ, o ta ũrĩa aamuumĩrĩire o kũu Gibeoni.Nake Jehova akĩmwĩra atĩrĩ, Nĩnjiguĩte kũhoya gwaku, o na gũthaithana gwaku kũrĩa ũ’thaithĩte wĩ mbere yakwa; nayo nyũmba ĩno wakĩte nĩndamĩamũra, nĩ getha ndũme rĩĩtwa rĩakwa rĩtũũre kuo tene na tene; namo maitho makwa, o na ngoro yakwa, nĩigũtũũra kuo itegũthenga.Naho ha ũhoro waku-rĩ, ũngĩkorũo nĩũrĩthiaga na mĩthiĩre ĩrĩa nyonaga yerekereire, o ta ũrĩa thoguo Daudi aathiaga arĩ mũthungĩru ngoro, o na arĩ mũthingu, nĩ getha wĩkage o ta ũrĩa maũndũ mothe marĩa ngwathĩte matariĩ, na ũmenyagĩrĩre irĩra cia watho wakwa wa kũrũmĩrĩrũo, o na matuĩro makwa ma cira,nĩngũtũma ũhoro waku wa gũikarĩra gĩtĩ gĩaku kĩa ũnene, ũgĩthamakĩra Isiraeli, ũtũũre ũrũmĩte wega tene na tene, o ta ũrĩa nderire thoguo Daudi, ngiuga atĩrĩ, Wee ndũkaaga mũndũ wa gũikarĩra gĩtĩ kĩa ũnene gĩa Isiraeli o na rĩ.No rĩrĩ, mũngĩkagarũrũka mũtige kũnũmĩrĩra, inyuene, kana ciana cianyu, na mwage kũmenyerera maathani makwa, o na irĩra cia watho wakwa wa kũrũmĩrĩrũo iria ndĩmwathĩte, no mũthiĩ mũgatungatĩre ngai ingĩ, mũciinamĩrĩre mũgĩcihoya-rĩ,nĩngarindũra Isiraeli bũrũri ũyũ ndĩmaheete, o nayo nyũmba ĩno nyamũrĩte ngamĩtheria nĩguo ĩĩtanio na rĩĩtwa rĩakwa, ndĩmĩte, ndige gũcoka kũmĩona, o nao Isiraeli moinagwo thimo, na manyararũo nĩ ndũrĩrĩ ciothe.Na rĩrĩ, o na harĩa nyũmba ĩno ĩĩ ndaya na igũrũ mũno-rĩ, mũhĩtũki o wothe ũrĩa ũkahĩtũkĩra hakuhĩ nayo nĩ kũmaka akamaka, na oige atĩrĩ, Hĩ-ĩ-ĩ-hĩ! Nao andũ morie atĩrĩ, Hĩ! nĩ kĩ gĩgĩtũmĩte Jehova eke bũrũri ũyũ o na nyũmba ĩno maũndũ ta maya?Nao macokerio atĩrĩ, Nĩ ũndũ nĩmaatiganire na Jehova Ngai wao, ũrĩa warutire maithe mao bũrũri wa Misiri, makĩgwatana na ngai ingĩ magĩciinamĩrĩra, magĩcitungatĩra; ũndũ ũcio nĩguo watũmire Jehova amacokererie ũũru ũyũ wothe.Na gũgĩkinya atĩrĩ, atĩ mĩaka mĩrongo ĩĩrĩ ĩrĩa Suleimani aaninire agĩaka nyũmba icio cierĩ, nacio nĩ nyũmba ya Jehova, o na nyũmba ya mũthamaki, yathira,(na rĩrĩ, Hiramu mũthamaki wa Turo nĩwe waheete Suleimani mĩtarakwa o na mĩthengera, o na thahabu, o ta ũrĩa maũndũ mothe marĩa Suleimani endaga maatariĩ,) hĩndĩ ĩo mũthamaki ũcio, ti Suleimani, agĩkĩhe Hiramu matũũra mĩrongo ĩĩrĩ bũrũri wa Galili.Nake Hiramu agĩkiuma Turo akarore matũũra macio Suleimani aamũheete; namo matiigana kũmũkenia.Nake agĩkiuga atĩrĩ, Namo maya nĩ matũũra ma na kũ wakĩ’he, mũrũ-wa-iya? Agĩgĩcoka akĩmatua bũrũri wa Kabuli; namo matũire metagwo ũguo o na ũmũthĩ.Nake Hiramu nĩaatwarithĩirie mũthamaki ũcio taranda cia thahabu igana na mĩrongo ĩĩrĩ.Naho ha ũhoro wa kĩaro kĩrĩa Suleimani aanyitithirie-rĩ, aakĩnyitithirie nĩ ũndũ wa gwaka nyũmba ya Jehova, o na nyũmba yake we mwene, o na Milo, o na rũthingo rũa Jerusalemu, na Hazoru, na Megido, na Gezeru.Nĩ ũndũ atĩrĩ, Firauni, mũthamaki wa Misiri, nĩaambatĩte, agatunyana itũũra rĩu rĩa Gezeru, akarĩcina na mwaki, o na akoraga Akanaani arĩa maatũũrĩte kuo, nake agĩcoka akĩrĩhe mwarĩ, ũcio warĩ mũka wa Suleimani, rĩtuĩke igai rĩake.Nake Suleimani agĩgĩaka Gezeru, o na Bethi-horoni ya mũhuro,na Baalathu, na Tamaru rĩa werũ-inĩ, o kũu bũrũri ũcio,O na matũũra mothe marĩa Suleimani aarĩ namo ma kũigwo indo ciake, o na ngari ciake cia ita, o na matũũra ma andũ ake arĩa maathiaga mahaicĩte mbarathi; o na mĩako o yothe ĩrĩa Suleimani endaga gwaka nĩ ũndũ wa gwĩkenia o kũu Jerusalemu, o na kũu Lebanoni, o na bũrũri ũrĩa wothe aathanaga.Na rĩrĩ, andũ othe arĩa maatigarĩte a Aamori, na Ahiti, na Aperizi, na Ahivi, na Ajebusi, arĩa mataarĩ a ciana cia Isiraeli-rĩ,ciana ciao iria ciatigarĩte bũrũri ũcio, o iria ciana cia Isiraeli itaahotire kũnina biũ, nĩcio Suleimani enyitithĩirie ituĩke ngombo ciake cia kĩaro, na itũire irĩ ngombo o na ũmũthĩ.No rĩrĩ, Suleimani ndaigana gũtua ciana cia Isiraeli ngombo; icio aacituire andũ a gũthiaga ita, o na ndungata ciake, o na anene ake, o na atongoria ake a mbũtũ cia ita, o na aathani a ngari ciake cia ita, o na andũ ake a gũthiaga mahaicĩte mbarathi.Na nĩkwarĩ andũ magana matano ma mĩrongo ĩtano, arĩa maarĩ anyabara anene a kũroraga mawĩra marĩa maarutagĩrũo Suleimani, nao nĩo maarĩ ene watho wa gwatha andũ arĩa maarutaga mawĩra macio.Nake mwarĩ wa Firauni akiuma itũũra rĩa Daudi, akĩambata agatũũre nyũmba yake ĩrĩa Suleimani aamwakithĩirie; narĩo ihinda rĩu nĩrĩo Suleimani aakire Milo.Nake Suleimani aarutagĩra mahaki ma njino, o na magongona ma ũiguano, kĩgongona-inĩ kĩrĩa aakĩire Jehova, o mwaka mahinda matatũ, o na agacinagĩra ũbumba hau kĩgongona-inĩ kĩu kĩarĩ mbere ya Jehova. Ũguo nĩguo aacokire gwĩkaga aarĩkia gwaka nyũmba ĩo.Nake Suleimani, mũthamaki, agĩthondeka marikabu gĩkundi, o kũu Ezioni-geberi, kũrĩa gwakuhanĩrĩirie na Elothu, hũgũrũrũ-inĩ cia Iria Itune, o kũu bũrũri wa Edomu.Nake Hiramu agĩtwarithia ndungata ciake kũu marikabu-inĩ icio, o iria ciamenyete wega ũhoro wa gũtwara marikabu iria-inĩ, nĩ getha itwaranage na ndungata cia Suleimani.Nao magĩgĩthiĩ magĩkinya Ofiri, makĩgĩra thahabu kuo, taranda magana mana ma mĩrongo ĩĩrĩ igĩthimwo, magĩcitwarĩra Suleimani, ũcio mũthamaki.Na rĩrĩ, hĩndĩ ĩrĩa mũthamaki mũndũ-wa-nja wa Sheba aaiguire ngumo ya Suleimani ya ũhoro ũkoniĩ rĩĩtwa rĩa Jehova, agĩthiĩ kũmũgeria na ũndũ wa kũmũũria ciũria cia hinya ma.Nake aakinyire Jerusalemu e na mũrũmanĩrĩro wa andũ aingĩ mũno marĩ na ngamĩra ciakuuĩte mahuti marĩa manungaga wega, na thahabu nyingĩ mũno, o na tũhiga twa goro. Na rĩrĩa aakinyire he Suleimani, akĩaranĩria nake ũhoro wa maũndũ mothe marĩa maarĩ ngoro-inĩ yake.Nake Suleimani agĩkĩmũtaũrĩra maũndũ mothe marĩa aamũũririe; na gũtirĩ ũndũ o na ũmwe wahithĩkire mũthamaki akĩremwo nĩ kũmwĩra.Na rĩrĩ, hĩndĩ ĩrĩa mũthamaki ũcio mũndũ-wa-nja wa Sheba onire ũũgĩ wothe wa Suleimani, o na nyũmba ĩrĩa aakĩte,o na irio cia metha-inĩ yake, o na mĩikarĩre ya ndungata ciake, o na gũtungatĩrũo kũrĩa aatungatagĩrũo nĩ ndungata ciake, o na nguo ciacio, o na andũ arĩa maamũtwaragĩra gĩa Kũnyua, o na ihaicĩro rĩa agĩthiĩ nyũmba ya Jehova, akĩigua ta ngoro yake ĩkuĩte o gũkua.Nake agĩkĩĩra mũthamaki atĩrĩ, Ti-itherũ ũhoro ũrĩa ndaiguire ũkĩheanwo, ndĩ bũrũri wakwa, wa maũndũ marĩa wĩkĩte, o na ũũgĩ ũrĩa wĩ naguo, warĩ wa ma, o ma.No rĩrĩ, ũhoro ũcio ndiigana kũwĩtĩkia tiga o hĩndĩ ĩrĩa ndĩrokire gũkũ, ndĩrawĩonera na maitho makwa na atĩrĩrĩ, nĩnguona atĩ o na nuthu yaguo ndierirũo; ũũgĩ waku na ũtonga nĩikĩrĩte mũno ngumo ĩrĩa ndaiguire.Gũkena-rĩ, nĩ andũ aku, o na ningĩ gũkena-rĩ, nĩ ndungata ici ciaku, o ici irũgamaga mbere yaku hĩndĩ ciothe ikaiguaga ciugo ciaku cia ũũgĩ.Jehova Ngai waku arogoocwo, o we ũrĩa wakenirio nĩwe, agĩgũikarĩria gĩtĩ gĩa ũthamaki gĩa Isiraeli. Ũndũ ũrĩa ũtũmĩte Jehova agũtue mũthamaki nĩguo ũmatuagĩre cira na kĩhooto-rĩ, nĩ atĩ nĩ kwenda endire Isiraeli tene na tene.Nake agĩkĩhe mũthamaki ũcio taranda igana rĩa mĩrongo ĩĩrĩ cia thahabu, o na mahuti marĩa manungaga wega maingĩ mũno mũno, o na tũhiga twa goro; na gũtiacokire kuoneka mahuti manungaga wega maingĩ mũno ta macio mũthamaki mũndũ-wa-nja ũcio wa Sheba aaheire Suleimani, mũthamaki.O na ningĩ gĩkundi kĩa marikabu cia Hiramu, iria ciatwarire thahabu ĩrutĩtwo Ofiru, nĩciatwarire mĩthandari mĩingĩ mũno irutĩtwo o kũu Ofiru, o na tũhiga twa goro.Nake mũthamaki agĩacũhia mĩthandari ĩo akĩmĩtua itugĩ cia nyũmba ya Jehova, o na cia nyũmba ya mũthamaki, o na agĩthondeka nayo inanda iria nene cia mũgeto, o na inanda cia kĩnubi, cia kũhũrũo nĩ andũ arĩa maainaga; na gũtiigana gũcoka kũrehwo o na kana kuoneka mĩthandari ĩngĩ ta ĩo o na ũmũthĩ.Nake mũthamaki Suleimani akĩhe mũthamaki ũcio mũndũ-wa-nja wa Sheba indo ciothe iria eriragĩria, agĩkĩmũhe o kĩrĩa gĩothe etirie, hamwe na indo iria Suleimani aamũheire cia ũtana wake e mũthamaki. Thutha wa ũguo agĩkĩhũndũka, agĩcoka bũrũri wake, we mwene o na ndungata ciake.Na rĩrĩ, thahabu ĩrĩa yakinyaga gwĩ Suleimani mwaka-inĩ ũmwe ĩgĩthimwo-rĩ, yarĩ taranda magana matandatũ ma mĩrongo ĩtandatũ na ithathatũ cia thahabu,thengia ĩrĩa yatwaragwo kuo nĩ athũgũri indo, o na ya wonjoria wa arĩa monjorithagia indo, o na ĩrĩa yarehagwo nĩ athamaki othe a Arabia, o na abarũthi a bũrũri wake.Nake Suleimani, mũthamaki, agĩthondeka ngo cia mũthemba mũnene magana merĩ, cia thahabu ĩturĩtwo; na nĩ cekeri magana matandatũ cia thahabu ciathirĩire ngo ĩmwe.Ningĩ agĩthondeka ngo cia mũthemba mũnyinyi magana matatũ cia thahabu ĩturĩtwo; o ĩmwe yacio ĩgĩthirĩra ratiri ithatũ cia thababu; nake mũthamaki agĩciiga nyũmba ĩrĩa yetagwo nyũmba ya kĩrĩti kĩa Lebanoni thĩinĩ.O na ningĩ mũthamaki ũcio agĩthondeka gĩtĩ-gĩa-ũthamaki kĩnene mũno kĩa mĩguongo, agĩcoka agĩkĩhumba igũrũ guothe na thahabu ĩrĩa njega mũno.Nakĩo gĩtĩ kĩu kĩarĩ na ngathĩ ya makinya matandatũ ya gũkĩhaica; nakuo kũu igũrũ na thutha wa gĩtĩ kĩu kwarĩ gĩthiũrũrĩ; na kĩarĩ na moko mekĩrĩtwo mwena ũyũ, o na mwena ũrĩa ũngĩ, o kũu mĩena-inĩ ya harĩa haikaragĩrũo; na kĩarĩ mĩhianano ya mĩrũthi ĩĩrĩ yarũgamĩtio mĩena-inĩ yerĩ ya moko macio,nayo mĩhianano ĩngĩ ikũmi na ĩĩrĩ ya mĩrũthi ĩkarũgamio mwena ũyũ, o na mwena ũrĩa ũngĩ wa ngathĩ ĩo, makinya-inĩ macio matandatũ; na gũtiarĩ gĩtĩ-gĩa-ũthamaki kĩrĩ gĩathondekwo takĩo ũthamaki-inĩ ũngĩ o na ũrĩkũ.Nacio indo ciothe iria mũthamaki aanyuagĩra ciarĩ cia thahabu, o na indo iria ingĩ ciothe cia nyũmba ĩo yetagwo nyũmba ya kĩrĩti kĩa Lebanoni ciarĩ cia thahabu therie mũno, na gũtiarĩ o na kĩmwe kĩarĩ kĩa betha. Betha-rĩ, ndĩonagwo ta ĩrĩ bata o na hanini matukũ macio ma Suleimani.Nĩ gũkorũo mũthamaki ũcio aarĩ na marikabu cia Tarishishi, hamwe na gĩkundi gĩa ĩcio cia Hiramu, o kũu iria-inĩ; na rĩrĩ, o thĩinĩ wa mĩaka ĩtatũ ĩtatũ-rĩ, marikabu icio cia Tarishishi ciokaga ihinda rĩmwe, ikarehe thahabu, na betha, na mĩguongo, na nũgũ, o na nyamũ cia mathagu ciĩtagwo tauthi.Tondũ ũcio mũthamaki Suleimani agĩgĩkĩra athamaki arĩa angĩ othe a thĩ na ũtonga, o na ũũgĩ.Nao andũ a mabũrũri mothe magacaragia ũrĩa mangĩona Suleimani ũthiũ, nĩ getha maigue ũũgĩ wake ũrĩa Ngai aamwĩkĩrĩte ngoro-inĩ yake.Nao othe, o mũndũ akĩmũtwarĩra iheo, nacio ciarĩ indo cia betha, na cia thahabu, na nguo, na nguo cia igera cia kwĩhumbwo hĩndĩ ya ita, na mahuti marĩa manungaga wega, na mbarathi, o na nyũmbũ, nacio icio ciatwaragwo mwaka o mwaka ta irĩ igoti.Nake Suleimani akĩĩyũnganithĩria ngari cia ita, agĩcicokereria, o na andũ arĩa maathiaga mahaicĩte mbarathi; agĩkĩgĩa na ngari ngiri ĩmwe na magana mana cia ita, o na andũ ngiri ikũmi na igĩrĩ arĩa maathiaga mahaicĩte mbarathi, akĩmaiga matũũra-inĩ marĩa maaigagwo ngari icio, o na hamwe na mũthamaki kũu Jerusalemu.Nake mũthamaki ũcio agĩkĩingĩhia betha o nginya ĩkonagwo ĩhaana o ta ĩrĩ mahiga kũu Jerusalemu, o nayo mĩtarakwa akĩmĩingĩhia o ta mĩborothandi ĩrĩa ĩiyũrĩte bũrũri ũrĩa mũgũu.Nacio mbarathi iria Suleimani aarĩ nacio ciarutĩtwo Misiri; nao andũ arĩa maarutagĩra mũthamaki wĩra wa wonjoria nĩo maacithogoraga irĩ ndũru nene, o rũũru thogora waruo.Nacio cekeri magana matandatũ cia betha nĩcio ciarutagwo ngari ĩmwe ya ita ĩkĩambatio ĩrutĩtwo Misiri, o nayo mbarathi ĩmwe ĩkĩrutwo kuo yarutagĩrũo cekeri igana rĩa mĩrongo ĩtano; naguo ũguo nĩguo athamaki othe a Ahiti, o na athamaki a Suriata, maacithogoraga matwarĩirũo nĩ andũ acio a Suleimani a wonjoria.Na rĩrĩ, mũthamaki Suleimani nĩendaga andũ-a-nja aingĩ a kũndũ kũngĩ o hamwe na mwarĩ wa Firauni, nao nĩ andũ-a-nja a Amoabi, na a Amoni, na a Aedomu, na a Azidoni, na a Ahiti,o a ndũrĩrĩ iria Jehova aarĩtie ũhoro wacio, akera ciana cia Isiraeli atĩrĩ, Mũtikanatonyane nacio, o na kana cio itonyane na inyuĩ; nĩ gũkorũo itirĩ hingo itakagarũra ngoro cianyu irũmĩrĩre ngai ciacio; no Suleimani akĩrũmanĩrĩra nao nĩ ũndũ wa kũmenda.Agĩkĩgĩa na aka magana mũgwanja, airĩtu a athamaki, o na thuriya ciake magana matatũ, nao aka ake makĩmũgarũra ngoro.Nĩ ũndũ nĩgwakinyire atĩrĩ, atĩ hĩndĩ ĩrĩa Suleimani aarĩ mũkũrũ, aka acio ake nĩmaamũgarũrire ngoro, arũmĩrĩre ngai ingĩ; na ndaigana kũrũmĩrĩra Jehova Ngai wake na ngoro yake yothe, ta ũrĩa ithe Daudi ekagaNĩ gũkorũo Suleimani nĩaarũmĩrĩire Ashitorethu, ngai nga ya Azidoni, o na Milikomu, ngai ya Aamoni, ĩrĩa ĩrĩ thahu.Suleimani agĩgĩĩka maũndũ marĩa monagwo marĩ moru nĩ Jehova, na ndaigana kũrũmĩrĩra Jehova kũna, ta ũrĩa ithe Daudi ekire.Hĩndĩ o ĩo Suleimani agĩgĩthondeka itĩri rĩa handũ hatũũgĩru nĩ ũndũ wa Kemoshu, ngai ya Amoabi, ĩrĩa ĩrĩ thahu, o kũu kĩrĩma-inĩ kĩrĩa Kĩrĩ mbere ya Jerusalemu; o na ũndũ wa Moleku, ngai ya ciana cia Aamoni, ĩrĩa ĩrĩ thahu.Ũguo nĩguo ekire nĩ ũndũ wa aka acio ake othe a ndũrĩrĩ, nĩguo macinagĩre ũbumba o na makarutĩra ngai ciao magongona ho.Nake Jehova agĩkĩrakario nĩ Suleimani, nĩ ũndũ ngoro yake nĩyagarũrũkĩte, agatigana na Jehova Ngai wa Isiraeli, ũrĩa wamuumĩrĩire mahinda merĩ,na agĩkorũo amwathĩte atĩ ndakanarũmĩrĩre ngai ingĩ; no rĩrĩ, ndaigana kũmenyerera ũndũ ũcio aathĩtwo nĩ Jehova.Tondũ ũcio, Jehova agĩkĩĩra Suleimani atĩrĩ, Kuona atĩ nĩwĩkĩte ũguo, na ũkaaga kũmenyerera kĩrĩkanĩro gĩakwa, o na irĩra cia watho wakwa wa kũrũmĩrĩrũo iria ngwathĩte-rĩ, ti-itherũ ndirĩ hingo itegũgũtunya ũthamaki, ndĩũhe ndungata yaku.No ndiĩka ũndũ ũcio matukũ-inĩ maku, nĩ ũndũ wa gũconokera thoguo Daudi, no ngaũtunya mũrũguo.No rĩrĩ, ndikamũtunya ũthamaki ũcio wothe, no nĩngahe mũrũguo mũhĩrĩga ũmwe, nĩ ũndũ wa gũconokera Daudi ndungata yakwa, o na Jerusalemu, itũũra rĩrĩa ’thurĩte.Nake Jehova agĩkĩarahũrĩra Suleimani thũ, nayo nĩyo Hadadi, Mũedomu; nake aarĩ wa mbeũ ya mũthamaki wa Edomu.Nĩ ũndũ nĩgwakinyĩte atĩrĩ, atĩ hĩndĩ ĩrĩa Daudi aarĩ Edomu, nake Joabu, mũnene wa ita ciake, agĩkorũo aambatĩte agathiĩ gũthika andũ arĩa moragĩtwo, o na akoraga arũme othe kũu Edomu;(nĩ gũkorũo Joabu, o na Aiairaeli othe, maaikarire kũu mĩeri ĩtandatũ, o nginya akĩnina arũme othe kũu Edomu;)gũgĩgĩkinya atĩrĩ, atĩ Hadadi akĩũra me na Aedomu amwe a thiritũ ya ndungata cia ithe, magathiĩ Misiri; nake Hadadi aakĩrĩ kahĩĩ kanini hĩndĩ ĩo.Nao magĩũkĩra makiuma Midiani, magĩthiĩ Parani; nao makĩoya andũ makĩmaruta kũu Parani, magĩthiĩ nao, magĩkinya kwĩ Firauni mũthamaki wa Misiri; nake akĩmũhe nyũmba, o na agĩtua atĩ aheagwo irio, o na akĩmũhe gĩthaka.Nake Hadadi akĩendeka mũno nĩ Firauni, o nginya akĩmũhe mwarĩ wa nyina na mũtumia wake, naguo ũguo nĩ ta kuuga mwarĩ wa nyina na Tahapenesi, mũtumia wa mũthamaki, amũhikie atuĩke mũka.Nake mwarĩ ũcio wa nyina na Tahapenesi agĩciarĩra Hadadi kahĩĩ getagwo Genubathu, gakĩrererũo nĩ Tahapenesi o kũu nyũmba ya Firauni o nginya hĩndĩ ĩrĩa gaatuire iria; nake Genubathu agĩgĩtũũra o kũu kwa Firauni me hamwe na ariũ ake.Na rĩrĩ, hĩndĩ ĩrĩa Hadadi aaiguĩrĩire o kũu Misiri atĩ Daudi nĩaakomire hamwe na maithe, o na atĩ Joabu ũcio warĩ mũnene wa ita nĩaakuire, Hadadi agĩkĩĩra Firauni atĩrĩ, Ndagũthaitha ũreke nyume gũkũ njoke bũrũri witũ.Hĩndĩ ĩo Firauni agĩkĩmwĩra atĩrĩ, Hĩ! Kĩrĩa wagĩte kũrĩ niĩ atĩ nĩkĩo ũgũcaria njĩra ya gũthiĩ bũrũri wanyu-rĩ, nĩ kĩ? Nake agĩgĩcokia atĩrĩ, Hatirĩ kĩndũ njagĩte; no rĩrĩ, o na gwatuĩka nĩ ũguo-rĩ, reka ndĩĩthiĩre.Ningĩ Ngai akĩarahũrĩra Suleimani thũ ĩngĩ, nayo nĩyo Rezoni, mũrũ wa Eliada, ũrĩa worĩte akoima he mwathi wake Hadadezeri, mũthamaki wa Zoba;nake nĩeyũnganĩirie andũ agĩtuĩka mũnene wa mbũtũ ya ita, hĩndĩ ĩrĩa Daudi oragire andũ a Zoba; nao magĩthiĩ Dameski, magĩgĩtũũra kuo, na magĩthamaka kuo.Nake agĩgĩtuĩka thũ ya Isiraeli matukũ mothe ma Suleimani, akĩongerera waganu ũngĩ harĩ ũcio wekagwo nĩ Hadadi; nake agĩgĩthũũra Isiraeli mũno, o na agĩthamaka Suriata.Na rĩrĩ, Jeroboamu wa Nebati, Mũefiraimu wa Zereda, ndungata ya Suleimani, o nake agĩũkĩrĩra mũthamaki; nake nyina aarĩ mũka wa ndigwa wetagwo Zerua.Naguo ũndũ ũrĩa watũmire okĩrĩre mũthamaki nĩ ũyũ, atĩ hĩndĩ ĩrĩa Suleimani aakaga Milo, na agacokereria itũũra rĩa ithe Daudi kũndũ kũrĩa gwatharũkĩte-rĩ,Jeroboamu ũcio nĩonagwo arĩ njamba ĩrĩ hinya; nake Suleimani ona atĩ mwanake ũcio nĩ mũruti wĩra mũno, akĩmũtua mũrori wa andũ othe a nyũmba ya Jusufu arĩa maarutithagio wĩra.Na matukũ macio gũgĩkinya atĩrĩ, atĩ hĩndĩ ĩmwe rĩrĩa Jeroboamu oimaga Jerusalemu, mũnabii Ahija, Mũshiloni, akĩmũkora njĩra-inĩ; nake Ahija ũcio agĩkorũo ehumbĩte nguo ya mũtumano; nao maarĩ o erĩ kũu gĩthaka-inĩ.Nake Ahija akĩnyita nguo ĩo ya mũtumano ehumbĩte, akĩmĩtembũranga icunjĩ ikũmi na igĩrĩ,agĩkĩĩra Jeroboamu atĩrĩ, Wĩyoere icunjĩ ikũmi nĩ ũndũ Jehova, Ngai wa Isiraeli, oigĩte ũũ: Atĩrĩrĩ, nĩngũtunya Suleimani ũthamaki wake, na nĩwe ngũhe mĩhĩrĩga ikũmi yaguo;(no Suleimani egũtigĩrũo mũhĩrĩga ũmwe, nĩ ũndũ wa gũconokera Daudi ndungata yakwa, o na Jerusalemu, itũũra rĩrĩa ’thurĩte mĩhĩrĩga-inĩ yothe ya Isiraeli).Naguo ũndũ ũcio ngũwĩka nĩ ũndũ nĩmatiganĩte na niĩ, makainamĩrĩra Ashitorethu, ngai nga ya Azidoni, makamĩhoya, o na Kemoshu, ngai ya Amoabi, na Milikomu, ngai ya ciana cia Amoni, magatiga gũthiĩ na mĩthiĩre ya kũrũmĩrĩra njĩra ciakwa, nĩguo mekage maũndũ marĩa monagwo maagĩrĩire nĩ niĩ, na mamenyagĩrĩre irĩra cia watho wakwa wa kũrũmĩrĩrũo, o na matuĩro makwa ma cira, o ta ũrĩa ithe Daudi ekaga.No rĩrĩ, ndikũmũtunya ũthamaki wothe; no nĩngũtũma atũũre e mũnene matukũ mothe ma muoyo wake, nĩ ũndũ wa gũconokera Daudi, ndungata yakwa ĩrĩa ndathurire nĩ ũndũ wa ũrĩa yamenyagĩrĩra maathani makwa, o na irĩra cia watho wakwa wa kũrũmĩrĩrũo;no rĩrĩ, nĩngatunya mũriũ ũthamaki ũcio, na nĩwe ngũhe, naguo ũguo nĩ ta kuuga ngakũhe mĩhĩrĩga ikũmi yaguo.Nake mũriũ ndĩmũhe mũhĩrĩga ũmwe, nĩ getha Daudi, ndungata yakwa, atũũre agĩĩte na tawa hĩndĩ ciothe mbere yakwa kũu Jerusalemu, itũũra rĩrĩa ndĩĩthurĩire niĩ mwene, ndũũrie rĩĩtwa rĩakwa kuo.Nawe nĩngũkuoya, na nĩũgathamaka maũndũ-inĩ mothe o ta ũrĩa ngoro yaku ĩkerirĩria, na nĩũgatuĩka mũthamaki wa gwathaga Aisiraeli.Na nĩgũgatuĩka atĩrĩ, atĩ ũngĩkaigua maũndũ mothe marĩa ngagwatha, na ũthiage na njĩra ciakwa, o na wĩkage maũndũ marĩa nyonaga maagĩrĩire, ũmenyagĩrĩre irĩra cia watho wakwa wa kũrũmĩrĩrũo, o na maathani makwa, o ta ũrĩa Daudi ndungata yakwa yekire-rĩ, nĩngaikara hamwe nawe, na ngwakĩre nyũmba nũmu o ta ũrĩa ndaakĩire Daudi, na nĩngakũhe Aisiraeli matuĩke aku.Na niĩ-rĩ, tondũ wa ũhoro ũcio, nĩnganyarira rũciaro rũa Daudi, no ndikarũnyarira tene na tene.Na tondũ wa ũhoro ũcio Suleimani agĩgĩcaria njĩra ya kũũraga Jeroboamu. No rĩrĩ, Jeroboamu agĩũkĩra, akĩũrĩra Misiri, agĩkinya gwa Shishaka, mũthamaki wa Misiri, agĩgĩtũũra kũu Misiri o nginya hĩndĩ ĩrĩa Suleimani aakuire.Na rĩrĩ, ciĩko iria ingĩ cia Suleimani, o na maũndũ mothe marĩa ekire, o na ũũgĩ wake-rĩ, githĩ matiandĩkĩtwo ibuku-inĩ rĩa ciĩko cia Suleimani?Narĩo ihinda rĩrĩa Suleimani aathamakĩire Aisiraeli othe kũu Jerusalemu rĩarĩ mĩaka mĩrongo ĩna.Nake Suleimani agĩgĩkoma hamwe na maithe, agĩthikwo itũũra rĩa ithe Daudi; nake Rehoboamu, mũriũ, agĩthamaka ithenya rĩake.Nake Rehoboamu agĩgĩthiĩ Shekemu; nĩ gũkorũo Aisiraeli othe nĩmaathiĩte kũu Shekemu makamũtue mũthamaki.Na gũgĩkinya atĩrĩ, atĩ hĩndĩ ĩrĩa Jeroboamu wa Nebati aaiguire ũhoro ũcio, (tondũ aakorirũo arĩ o Misiri kũu orĩire eherere Suleimani, mũthamaki; Jeroboamu aagĩtũire o kũu Misiri,nao andũ makĩrekania agetwo;) Jeroboamu na kĩrĩndĩ gĩothe gĩa Isiraeli magĩgĩthiĩ makĩarĩria Rehoboamu makĩmwĩra ũũ:Atĩrĩrĩ, watho ũrĩa thoguo aratwathaga nĩũratũritũhĩire mũno; na tondũ ũcio tũhũthahũthĩrie wĩra ũcio ũrarĩ hinya wa thoguo, o na ũhoro ũcio wake ũratariĩ ta mũtĩ wa ngingo mũritũ aatwĩkĩrĩte, na nĩtũrĩgũtungatagĩra.Nake agĩkĩmera atĩrĩ, Thiĩi-ĩ, mwanina mĩthenya ĩtatũ mũcoke mũũke kũrĩ niĩ. Nao andũ acio magĩgĩĩthiĩra.Nake Rehoboamu, mũthamaki, agĩgĩcira na athuri arĩa maarĩaga kĩrĩra na ithe, Suleimani, ihinda rĩrĩa aarĩ muoyo, akĩmoria atĩrĩ, Nĩ kĩrĩra kĩrĩkũ mũkũ’he nĩguo njokerie andũ acio ũhoru?Nao magĩkĩmwarĩria, makĩmwĩra atĩrĩ, Ũngĩĩtĩkĩra gwĩtua ta ũrĩ ndungata ya andũ acio ũmũthĩ, na ũmatungatĩre, na ũmacokerie ũhoro wega ũrĩa mangĩkũũria, na ũmaarĩrie ndeto njega, nĩmegũtuĩka ndungata ciaku tene na tene.No nĩaatigire kĩrĩra gĩa athuri acio kĩrĩa maamũheete, agĩcira na aanake arĩa maarĩ a riika rĩake, o arĩa maathiaga thiritũ nake,agĩkĩmoria atĩrĩ, Ha ũhoro wa andũ acio maarĩtie na niĩ, makanjĩra ũũ: Tũhũthahũthĩrie wĩra ũcio mũritũ ũratariĩ ta mũtĩ wa ngingo thoguo aatwĩkĩrĩte-rĩ, inyuĩ nĩ kĩrĩra kĩrĩkũ mũkũ’he nĩguo ndĩmacokerie ũhoro?Nao aanake acio a riika rĩake makĩaria nake, makĩmwĩra atĩrĩ, Andũ acio maakwarĩirie, makiuga ũũ: Watho ũrĩa thoguo aratwathaga nĩũratũritũhĩire mũno ta arĩ mũtĩ wa ngingo mũritũ, no wee tũhũthahũthĩrie-rĩ, aria nao ũmere atĩrĩ, Kĩara gĩakwa kĩa mũira nĩ gĩtungu gũkĩra kĩero kĩa baba.Na rĩrĩ, kuona atĩ baba aramwĩkĩrĩte mũtĩ wa ngingo mũritũ-rĩ, niĩ nĩ kũritũhia ngũmũritũhĩria mũtĩ ũcio wa ngingo; baba aramũhũraga na iboko, no niĩ ndĩrĩmũrũmithia ing’aurũ.Nake Jeroboamu, na andũ acio othe, magĩgĩcoka he Rehoboamu mũthenya wa gatatũ, o ta ũrĩa mũthamaki oigĩte gwĩkwo, rĩrĩa oigire atĩrĩ, Nĩmũgacoka gũũka kũrĩ niĩ mĩthenya ĩtatũ yathira.Nake mũthamaki agĩgĩcokeria andũ acio ũhoro ehĩte mũno, agĩtiga kĩrĩra kĩrĩa aaheetwo nĩ athuri, agĩkĩrega,akĩarĩria andũ acio athingatĩte kĩrĩra kĩa aanake, akiuga atĩrĩ, Watho ũrĩa baba aramwathaga nĩũramũritũhĩire ta arĩ mũtĩ wa ngingo mũritũ; no rĩrĩ, niĩ nĩ kũritũhia ngũmũritũhĩria mũtĩ ũcio wanyu wa ngingo makĩria; ningĩ baba aramũhũraga na iboko, no niĩ ndĩrĩmũrũmithia ing’aurũ.Ũguo nĩguo mũthamaki aaregire kũigua andũ acio; nĩ gũkorũo ũhoro ũcio warehithĩtio nĩ Jehova, nĩ getha atũme ũhoro wake ũrĩa aakinyĩirie Jeroboamu wa Nebati na kanua ka Ahija, Mũshiloni, ũikare ũrũmĩte.Na rĩrĩ, hĩndĩ ĩrĩa Aisiraeli othe monire atĩ mũthamaki ndanamaigua, andũ acio magĩgĩcokeria mũthamaki ũhoro makĩmwĩra atĩrĩ, Nĩ igai rĩrĩkũ twĩ narĩo he Daudi? Ningĩ-rĩ, hatirĩ kĩndũ tũgaĩte mũrũ wa Jesii. Wĩthiĩrei hema-inĩ cianyu inyuĩ Aisiraeli aya! Rĩu-rĩ, Daudi, kĩĩroragĩre nyũmba yaku wee mwene. Tondũ ũcio Aisiraeli makĩharaganĩria hema-inĩ ciao.No rĩrĩ, ha ũhoro wa ciana cia Isiraeli iria ciatũũraga matũũra ma Juda-rĩ, Rehoboamu agĩgĩtuĩka mũthamaki wacio.Na rĩrĩ, hĩndĩ ĩrĩa mũthamaki ũcio, ti Rehoboamu, aarekirie Adoramu, mũnene wa andũ a kĩaro-rĩ, Aisiraeli othe makĩmũhũra na mahiga nyuguto, o nginya agĩkua. Nake mũthamaki ũcio, ti Rehoboamu, agĩkĩhiũha akahaice ngari yake ya ita, orĩre Jerusalemu.Ũguo nĩguo Aisiraeli mokĩrĩire nyũmba ya Daudi makĩrega gũcoka gwathwo nĩyo, o na ũmũthĩ.Na gũgĩkinya atĩrĩ, atĩ hĩndĩ ĩrĩa Aisiraeli othe maaiguire atĩ Jeroboamu nĩacokete, makĩrekia mũndũ akamwĩte athiĩ kĩrĩndĩ-inĩ gĩa Isiraeli, nao makĩmũtua mũthamaki wa gũthamaka Isiraeli guothe; na gũtirĩ mũhĩrĩga warũmĩrĩire nyũmba ya Daudi, tiga o mũhĩrĩga wa Juda wiki.Na rĩrĩ, hĩndĩ ĩrĩa Rehoboamu aakinyire Jerusalemu, akĩũnganithia arũme othe a nyũmba ya Juda, o na a mũhĩrĩga wa Benjamini, nao nĩo andũ arĩa athure maathiaga ita, ngiri igana rĩmwe rĩa mĩrongo ĩnana, nĩ getha makahũrane na nyũmba ya Isiraeli macokithie ũthamaki harĩ Rehoboamu, mũrũ wa Suleimani.No rĩrĩ, ndũmĩrĩri ya Ngai ĩgĩkĩnyĩra Shemaia, mũndũ wa Ngai, akĩĩrũo atĩrĩ,Aria na Rehoboamu, mũrũ wa Suleimani, mũthamaki wa Juda, o na andũ othe a nyũmba ya Juda na ya Benjamini, hamwe na andũ arĩa angĩ othe, ũmere atĩrĩ,Jehova oigĩte ũũ: Mũtikwambata, o na kana mũkahũrane na ariũ a ithe wanyu ciana icio cia Isiraeli; cokai o mũndũ kwao mũciĩ; nĩ gũkorũo ũndũ ũcio nĩ niĩ ndũmĩte woneke. Nao magĩkĩigua ũhoro ũcio wa Jehova, makĩhũndũka, magĩĩthiĩra, o ta ũrĩa ũhoro ũcio merĩtwo nĩ Jehova watariĩ.Hĩndĩ ĩo Jeroboamu agĩgĩaka itũũra rĩĩtagwo Shekemu bũrũri ũrĩa wĩ irĩma nyingĩ wa Efiraimu, agĩgĩtũũra kuo; ningĩ agĩcoka kuuma kuo agĩthiĩ agĩaka Penueli.Nake Jeroboamu agĩkĩĩĩra na ngoro atĩrĩ, Hihi no kuona ũthamaki ũyũ ũgĩgacokerera nyũmba ya Daudi.Andũ aya mangĩkorũo nĩmarĩambataga magathiĩ nyũmba ya Jehova o kũu Jerusalemu kũrutĩra magongona kuo-rĩ, ngoro cia andũ aya hihi nĩikagarũrũka, icokerere mwathi wao Rehoboamu, mũthamaki wa Juda; nao hihi nĩmakanjũraga, macoke he Rehoboamu, mũthamaki wa Juda.Tondũ ũcio mũthamaki agĩgĩthiĩ ndundu nĩguo amenye ũrĩa egwĩka, nake agĩgĩthondekithia mĩhianano ĩĩrĩ ya njaũ cia thahabu; agĩcoka akĩĩra andũ ake atĩrĩ, Ũhoro wa kwambataga Jerusalemu nĩũkũmũgĩtĩra hinya mũno. Atĩrĩrĩ, inyuĩ Aisiraeli aya, ngai cianyu iria ciamũrutire bũrũri wa Misiri nĩcio ici!Nayo mĩhianano ĩo, ũmwe akĩũiga Beth-eli, naguo ũrĩa ũngĩ akĩũiga Dani, akĩmĩhanda kuo.Naguo ũndũ ũcio ũgĩtuĩka wĩhia; nĩ gũkorũo andũ nĩmaathiire o kũu Dani kũinamĩrĩra ũcio warĩ kuo maũhoe.Ningĩ agĩaka nyũmba cia kũhoerũo matĩri-inĩ ma kũndũ gũtũũgĩru, agĩcoka akĩamũra athĩnjĩri-Ngai a andũ o ro ũguo, arĩa mataarĩ a ciana cia Lawii.Nake Jeroboamu agĩtua atĩ kũgĩage gĩathĩ mweri wa ĩnana, mũthenya wa ikũmi na ĩtano wa mweri ũcio, o ta ũrĩa gĩathĩ kĩrĩa kĩgĩaga Juda gĩtariĩ, nake we mwene akĩambata agĩthiĩ kĩgongona-inĩ; ũguo nĩguo ekire o kũu Beth-eli, agĩkĩrutĩra njaũ icio aathondekete igongona; nakuo kũu Beth-eli akĩiga athĩnjĩri-ngai a kũrutagĩra magongona matĩri-inĩ ma kũndũ gũtũũgĩru marĩa aathondekete.Nake akĩambata agĩkinya kĩgongona-inĩ kĩu aathondekete Beth-eli mũthenya wa ikũmi na ĩtano wa mweri wa ĩnana, o mweri ũcio aatuĩte na ũndũ wa gwĩciria na ngoro yake we mwene; agĩgĩtua atĩ ciana cia Isiraeli igĩe na gĩathĩ, akĩambata kĩgongona-inĩ kĩu agacine ũbumba.Na atĩrĩrĩ, kũu Beth-eli gũgĩgĩũka mũndũ wa Ngai woimĩte Juda e na ndũmĩrĩri ya Jehova; nake Jeroboamu agĩkorũo arũgamĩte kĩgongona-inĩ, agacine ũbumba.Nake mũndũ ũcio wa Ngai agĩkĩanĩrĩra na ũndũ wa ndũmĩrĩri ĩo ya Jehova, akĩaria ũhoro ũkoniĩ kĩgongona kĩu, akiuga ũũ: Atĩrĩrĩ, wee kĩgongona gĩkĩ, kĩgongona gĩkĩ, Jehova oigĩte ũũ: Kaana nĩgagaciarũo ka mbarĩ ya Daudi, nako gagetwo Josia; na igũrũ rĩaku nĩho gagathĩnjĩra athĩnjĩri-ngai a matĩri-inĩ ma kũndũ gũtũũgĩru, o arĩa macinagĩra ũbumba igũrũ rĩaku, kamarute igongona, namo mahĩndĩ ma andũ magacinĩrũo igũrũ rĩaku.Na akĩonania kĩmenyithia mũthenya o ro ũcio, akiuga atĩrĩ, Gĩkĩ nĩkĩo kĩmenyithia kĩrĩa Jehova onanĩtie: Atĩrĩrĩ, kĩgongona gĩkĩ nĩgĩgwatũkanga, naguo mũhu ũrĩa wĩ igũrũ rĩakĩo ũitĩke thĩ.Na gũgĩkinya atĩrĩ, atĩ Jeroboamu, mũthamaki, aaigua ũhoro ũrĩa mũndũ ũcio wa Ngai aarĩirie kĩgongona kĩu kĩarĩ o kũu Beth-eli na mũgambo mũnene-rĩ, agĩtambũrũkia guoko gwake, arũgamĩte kĩgongona-inĩ kĩu, akiugaga atĩrĩ, Mũnyitei. Nakuo guoko kũu gwake aamũtambũrũkĩirie gũkĩũma, akĩremwo nĩ gũcoka gũgũthuna.O nakĩo kĩgongona kĩu gĩgĩatũkanga, naguo mũhu ũgĩitĩka thĩ uumĩte kĩgongona-inĩ kĩu, o ta ũrĩa kĩmenyithia gĩatariĩ kĩu kĩonanĩtio na ũhoro wa Jehova nĩ mũndũ ũcio wa Ngai.Nake mũthamaki agĩcokia akĩĩra mũndũ ũcio wa Ngai atĩrĩ, Ta ’thaithĩra Jehova Ngai waku, njĩtĩkĩrĩke nĩwe, na ũ’hoere nĩguo guoko gwakwa kũnjokerere. Nake mũndũ ũcio wa Ngai agĩthaitha Jehova, nakuo guoko kwa mũthamaki gũkĩmũcokerera, gũgĩcoka gũtuĩka o ta ũrĩa gwatariĩ mbere ĩo.Nake mũthamaki agĩkĩĩra mũndũ ũcio wa Ngai atĩrĩ, Ũka tũinũke mũciĩ, ũkanogoke, na nĩngũkũhe nduhi.Nake mũndũ ũcio wa Ngai akĩĩra mũthamaki atĩrĩ, O na ũngĩkorũo nĩ nuthu ya indo iria irĩ mũciĩ waku ũkũ’he-rĩ, ndingĩtonyania nawe kuo, o na kana ndĩe irio, kana ’nyue maĩ kũndũ gũkũ;nĩ gũkorũo ũguo nĩguo ndaathirũo na uuge wa Jehova, ngĩĩrũo atĩrĩ, Ndũkanarĩe irio kuo, o na kana ũnyue maĩ, o na kana ũcokere njĩra ĩrĩa wagereire.Tondũ ũcio agĩkĩgera njĩra ĩngĩ, na ndaacokeire njĩra ĩrĩa aagereire agĩthiĩ Beth-eli.Na rĩrĩ, kũu Beth-eli nĩgwatũũrĩte mũnabii mũthuri mũkũrũ; nake mũndũ ũmwe wa ariũ ake agĩthiĩ akĩmũhe ũhoro wa maũndũ macio mothe mekĩtwo nĩ mũndũ ũcio wa Ngai kũu Beth-eli mũthenya ũcio; o nacio ciugo iria oigire akĩaria na mũthamaki-rĩ, ariũ ake magĩcihe ithe wao.Nake ithe wao agĩkĩmoria atĩrĩ, Agerire njĩra ĩrĩkũ? Nao ariũ acio ake magĩkorũo nĩmonete njĩra ĩrĩa mũndũ ũcio wa Ngai aagerete, o ũcio woimĩte Juda.Nake agĩkĩĩra ariũ ake atĩrĩ, Ta ndandĩkĩrai ndigiri yakwa. Magĩkĩmũtandĩkĩra ndigiri yake, nake akĩmĩhaica.Agĩkĩrũmĩrĩra mũndũ ũcio wa Ngai, akĩmũkora aikarĩte thĩ gĩtina-inĩ kĩa mũgandi, akĩmũũria atĩrĩ, Ĩ nĩwe mũndũ wa Ngai ũrĩa woimire Juda? Nake akiuga atĩrĩ, Ĩĩ, nĩ niĩ.Agĩgĩcoka akĩmwĩra atĩrĩ, Ũka tũinũke mũciĩ, ũkarĩe irioNake akiuga atĩrĩ, Ndingĩhota gũcokania nawe, kana tũtonyanie nyũmba nawe; o na ningĩ-rĩ, ndingĩrĩanĩra irio nawe, kana ’nyue maĩ kũndũ gũkũ;nĩ gũkorũo nĩnderirũo na ũndũ wa uuge wa Jehova ũũ: Ndũkanarĩe irio, kana ũnyue maĩ kũu, o na kana ũhũndũkĩre njĩra ĩrĩa wathiĩrĩire.Nake agĩkĩmwĩra atĩrĩ, Niĩ o na niĩ ndĩ mũnabii o tawe; na nĩ mũraika waririe na niĩ na ũndũ wa uuge wa Jehova, aanjĩra atĩrĩ, Mũhũndũre, mũcokanie nake gwaku mũciĩ, nĩ getha arĩe irio, o na anyue maĩ. No nĩ kũmũhenia aamũhenagia.Tondũ ũcio agĩcokania nake, na akĩrĩa irio gwake mũciĩ, o na akĩnyua maĩ.Na gũgĩkinya atĩrĩ, atĩ o hĩndĩ ĩrĩa maaikarĩte metha-inĩ, ũhoro wa Jehova ũgĩkinya he mũnabii ũcio wamũhũndũrĩte;agĩkĩarĩria hau na mũgambo mũnene, akĩĩra mũndũ ũcio wa Ngai woimĩte Juda ũũ: Jehova oiga atĩrĩ, Kuona atĩ nĩũregete ũhoro ũrĩa waheirũo na kanua ka Jehova, ũkaaga kũmenyerera watho ũrĩa Jehova Ngai waku aagwathire,no nĩũhũndũkire, na warĩa irio o na wanyua maĩ kũndũ kũrĩa aakwĩrire ũũ: Ndũkanarĩe irio, na ndũkananyue maĩ-rĩ, kĩimba gĩaku gĩtigakinya mbĩrĩra-inĩ ya thoguo.Na gũgĩkinya atĩrĩ, atĩ thutha wa aarĩkia kũrĩa irio, o na aarĩkia kũnyua, mũndũ ũcio wamũcoketie na thutha akĩmũtandĩkĩra ndigiri yake; naguo ũguo nĩ ta kuuga akĩmĩtandĩkĩra mũnabii ũcio aacoketie gwake mũciĩ.Na aarĩkia kũgwata njĩra ainũke-rĩ, agĩtũngwo nĩ mũrũthi, ũgĩkĩmũũraga; nakĩo kĩimba gĩake gĩkĩgũa njĩra-inĩ, nayo ndigiri ĩkĩrũgama hakuhĩ nakĩo; o naguo mũrũthi ũcio ũkĩrũgama o hau hakuhĩ na kĩimba kĩu.Naho hau hakĩhĩtũkĩra andũ, nao makĩona kĩimba kĩu kĩgũĩte njĩra-inĩ, naguo mũrũthi ũkarũgama hakuhĩ nakĩo; nao magĩgĩthiĩ makĩheana ũhoro ũcio itũũra-inĩ rĩrĩa mũnabii ũcio mũthuri mũkũrũ aatũire.Na hĩndĩ ĩrĩa mũnabii ũrĩa wamũhũndũrire e njĩra-inĩ aaiguire ũhoro ũcio, akiuga atĩrĩ, Hĩ! Ũcio nĩ mũndũ ũrĩa wa Ngai waregire kũrũmia uuge ũrĩa waarĩtio na kanua ka Jehova; tondũ ũcio Jehova nĩamũrekereirie akamũneana he mũrũthi; naguo nĩũmũtarũrangĩte ũkamũũraga, o ta ũrĩa uuge wa Jehova ũrĩa aamwarĩirie watariĩ.Nake agĩgĩatha ariũ ake, akĩmera atĩrĩ, Ta ndandĩkĩrai ndigiri yakwa. Nao magĩkĩmĩtandĩka.Nake agĩthiĩ akĩona kĩimba kĩu kĩgũĩte njĩra-inĩ, nayo ndigiri o na mũrũthi ikarũgama hakuhĩ nakĩo; naguo mũrũthi ũgĩkorũo ndũrĩĩte kĩimba kĩu, o na kana ũgatarũranga ndigiri.Nake mũnabii ũcio agĩkĩoya kĩimba kĩa mũndũ ũcio wa Ngai, agĩkĩigĩrĩra igũrũ rĩa ndigiri, akĩhũndũka nakĩo; mũnabii ũcio mũthuri agĩthiĩ agĩkinya itũũra rĩao, nĩ getha akamũrĩrĩre, o na amũthike.Nake agĩkĩiga kĩimba kĩu mbĩrĩra-inĩ yake we mwene; nao makĩmũrĩrĩra, makiugaga atĩrĩ, Ĩiya mũrũ wa ithe witũ-ĩ!Na gũgĩkinya atĩrĩ, atĩ aarĩkia kũmũthika, agĩcoka akĩaria na ariũ ake, akĩmera atĩrĩ, Hĩndĩ ĩrĩa ngakua-rĩ, nĩmũga’thika mbĩrĩra-inĩ ĩno twathika mũndũ ũcio wa Ngai, mũkaiga mahĩndĩ makwa mwena-inĩ wa mahĩndĩ make.Nĩ ũndũ-rĩ, ciugo icio aaririe aanĩrĩire na mũgambo mũnene na ũndũ wa uuge wa Jehova ĩkoniĩ kĩgongona kĩu kĩĩ Beth-eli, o na nyũmba ciothe cia matĩri ma kũndũ gũtũũgĩru cia matũũra-inĩ ma Samaria-rĩ, itirĩ hingo itagakinya.Na rĩrĩ, o na maũndũ macio maathira-rĩ, Jeroboamu ndaigana kũgarũrũka atigane na mĩthiĩre yake mĩũru; no nĩ kwamũra aacokire kwamũra andũ angĩ o ro ũguo matuĩke athĩnjĩri-Ngai a matĩri-inĩ macio ma kũndũ gũtũũgĩru; o mũndũ ũrĩa wothe wendete kwamũrĩrũo wĩra ũcio, akĩmwamũra aũrutage, nĩguo atĩ kũgĩe athĩnjĩri-Ngai a matĩri macio ma kũndũ gũtũũgĩru.Naguo ũndũ ũcio ũgĩtuĩka wĩhia harĩ nyũmba ya Jeroboamu, ũgĩgĩtũma ĩthengio biũ, ininwo o kũninwo, yehere gũkũ thĩ guothe.Na rĩrĩ, matukũ macio Abija, mũrũ wa Jeroboamu, akĩrũara.Nake Jeroboamu akĩĩra mũka atĩrĩ, Ũkĩra, ndagũthaitha, wĩgarũre ndũkamenyeke atĩ nĩwe mũka wa Jeroboamu, ũthiĩ Shiĩo, tondũ atĩrĩ, kũu nĩkuo Ahija mũnabii arĩ, o we ũrĩa waaririe ũhoro wakwa akiuga atĩ nĩngũtuĩka mũthamaki ’thamakagĩre andũ aya.Na ũthiĩ ũkuuĩte mĩgate ikũmi, na tũmĩgate tũngĩ tũhũthũ, o na kĩhembe kĩa ũũkĩ, ũkinye harĩ we; nake nĩegũkwĩra ũrĩa ũhoro wa kaana gaka ũgũtaĩka.Nake mũka wa Jeroboamu agĩgĩĩka o ta ũguo, agĩũkĩra agĩthiĩ Shilo, agĩkinya kwa Ahija mũciĩ. Nake Ahija agĩkorũo ndonaga, tondũ nĩorĩte maitho nĩ gũkũra.Nake Jehova agĩkĩĩra Ahija ũũ: Atĩrĩrĩ, mũka wa Jeroboamu nĩegũũka gũtuĩria ũhoro harĩ wee wa ũrĩa mũrũwe egũikara, nĩ ũndũ nĩ mũrũaru; nawe mwĩre ũna na ũna; nĩ ũndũ nĩkũrĩkinya atĩrĩ, atĩ hĩndĩ ĩrĩa arĩũka atonye gwaku arĩkorũo egarũrĩte agetua ta arĩ mũndũ-wa-nja ũngĩ.Na gũgĩtuĩka o ro ũguo, atĩ rĩrĩa Ahija aaiguire mũkinyo wa magũrũ make arĩ mũromo-inĩ agĩtonya nyũmba, akiuga atĩrĩ, Tonya, mũtumia ũyũ wa Jeroboamu; ũkwĩgarũra nĩkĩ ũgetua ta mũndũ-wa-nja ũngĩ? Nĩ ũndũ nĩ kũrekio ndeketio harĩ wee ’heetwo ũhoro wĩ kĩeha.Thiĩ, ũkere Jeroboamu ũũ: Atĩrĩrĩ, Jehova Ngai wa Isiraeli oigĩte atĩrĩ, O na harĩa ndagũtũũgĩririe ngĩgũthura thĩinĩ wa andũ arĩa angĩ, na ngĩgũtua mũnene wa gwathaga andũ akwa Isiraeli,o na ngĩtunya mbarĩ ya Daudi ũthamaki ngĩkũhe wee-rĩ, ndũrĩ watuĩka ta ũrĩa ndungata yakwa Daudi yatariĩ, o ĩo yamenyagĩrĩra maathani makwa, o na ĩkanũmĩrĩra na ngoro yayo yothe, na ĩgeka o maũndũ marĩa monagwo maagĩrĩire nĩ niĩ;no rĩrĩ, wee nĩwĩkĩte ũũru gũkĩra arĩa othe maarĩ mbere yaku, nĩ ũndũ nĩũthiĩte ũgethondekera ngai ingĩ, o na mĩhianano ya gũtwekio, ũkandakaria; ningĩ nĩũndeete ũkanjikia na thutha waku;tondũ ũcio ti-itherũ nĩngũrehithĩrie mbarĩ ya Jeroboamu ũũru, na nĩngũũraga njehererie Jeroboamu mwana o wothe wa kahĩĩ, ũrĩa ngombo, o na ũrĩa ũtarĩ ngombo gũkũ Isiraeli; nayo nyũmba ya Jeroboamu nĩ ta kũhaata ngũmĩhaatithia ĩninwo biũ, o nginya rĩrĩa ĩkaninũka, o ta ũrĩa mũndũ ahaataga mai magathira.Mũndũ wa Jeroboamu ũrĩa ũgakuĩra itũũra-inĩ-rĩ, akarĩĩka nĩ ngui; o na ũrĩa ũgakuĩra gĩthaka-inĩ-rĩ, akarĩĩka nĩ nyamũ cia rĩera-inĩ, nĩ gũkorũo Jehova nĩwe warĩtie ũhoro ũcio.Tondũ ũcio arahũka ũinũke gwaku mũciĩ; na rĩrĩ, hĩndĩ ĩrĩa magũrũ maku marĩkinya itũũra-inĩ ũkĩrĩtonya-rĩ, noguo kaana kau karĩkua.Nao Aisiraeli othe nĩmegũkarĩrĩra na magathike, nĩ ũndũ kau ka Jeroboamu goiki noko gegũkinyio wega mbĩrĩra-inĩ; nĩ gũkorũo thĩinĩ wako nĩkuonekire maũndũ mamwe mega makoniĩ Jehova, Ngai wa Isiraeli, thĩinĩ wa nyũmba ya Jeroboamu.O na ningĩ-rĩ, Jehova nĩakearahũrĩra mũthamaki wa gũthamakĩra Isiraeli, ũrĩa ũkeheria mbarĩ ya Jeroboamu, amĩnine biũ mũthenya o ro ũcio. Githĩ ũhoro ũcio o na rĩu ndũraambĩrĩrio?Nĩ gũkorũo Jehova nĩakahũra Aisiraeli matuĩke o ta kamũrangi karainaina ke maĩ-inĩ; na nĩakamarindũra biũ amarute bũrũri ũyũ mwega, o ũyũ aaheire maithe mao, amaharaganĩrie mũrĩmo ũrĩa wa Rũũĩ rũa Farati, nĩ gũkorũo nĩmethondekeire Maashera makĩrakaria Jehova.Nake nĩakarekereria Isiraeli o ro ũguo amatige, nĩ ũndũ wa mehia ma Jeroboamu, marĩa aatũire ehagia, na agatũma Isiraeli o nao mehie nĩ ũndũ wamo.Nake mũka wa Jeroboamu agĩkĩarahũka, agĩĩthiĩra, agĩkinya Tiriza; na gũgĩtuĩka atĩrĩ, atĩ o aakinya mũromo-inĩ wa nyũmba-rĩ, kaana gagĩkua.Nao Aisiraeli othe magĩgathika, na magĩkarĩrĩra, o ta ũrĩa uuge wa Jehova watariĩ ũcio aaririe na kanua ka ndungata yake Ahija ũcio mũnabii.Na atĩrĩrĩ, ciĩko iria ingĩ cia Jeroboamu, na ũrĩa aahũranire mbaara, o na ũrĩa aathamakire-rĩ, ũhoro wacio nĩwandĩkĩtwo ibuku-inĩ rĩa maũndũ ma ihinda rĩa athamaki a Isiraeli.Narĩo ihinda rĩrĩa Jeroboamu aathamakire rĩarĩ mĩaka mĩrongo ĩĩrĩ na ĩĩrĩ; nake agĩgĩkoma hamwe na maithe, nake Nadabu, mũrũwe, agĩthamaka ithenya rĩake.Na rĩrĩ, Rehoboamu, mũrũ wa Suleimani, nĩwe wathamakaga Juda. Na hĩndĩ ĩrĩa Rehoboamu ũcio aambĩrĩirie gũthamaka nĩaaninĩte mĩaka mĩrongo ĩna na ũmwe; nake agĩthamaka mĩaka ikũmi na mũgwanja o kũu Jerusalemu, itũũra rĩrĩa Jehova aathurĩte mĩhĩrĩga-inĩ yothe ya Isiraeli, nĩguo rĩĩtwa rĩake rĩikarage kuo; nake nyina etagwo Naama, Mũamoni.Nao andũ a Juda magĩĩka maũndũ marĩa monagwo marĩ moru nĩ Jehova, na magĩkĩmũthirĩkia nĩguo aigue ũiru nĩ ũndũ wa mehia mao marĩa mehirie, gũkĩra maũũru mothe marĩa maithe mao mekĩte.Nĩ gũkorũo o nao nĩmethondekeire matĩri ma kũndũ gũtũũgĩru, o na makehandĩra itugĩ cia kũhoyũo, o na magethondekera Maashera kĩrĩma-inĩ kĩrĩa gĩothe kĩraya, o na mũtĩ-inĩ ũrĩa wothe mũruru.O na ningĩ bũrũri ũcio gũkĩgĩa ũmaraya wa arũme; na arũme nao magekaga maũndũ mothe marĩa me thahu ma ndũrĩrĩ iria Jehova aaingatire ciehere mbere ya ciana cia Isiraeli.Na gũgĩkinya atĩrĩ, atĩ mwaka wa ĩtano ĩrĩa Rehoboamu aakorirũo athamakĩte, Shishaka mũthamaki wa Misiri akĩambata akahũrane na Jerusalemu;nake agĩgĩtunyana mũthithũ wa indo cia bata iria ciaigĩtwo nyũmba ya Jehova, o na wa indo cia bata cia nyũmba ya mũthamaki; agĩgĩthiĩ nacio ciothe biũ; o na agĩthiĩ na ngo ciothe cia thahabu iria Suleimani aathondekithirie.Nake mũthamaki, ti Rehoboamu, agĩthondekithia ngo ingĩ cia gĩcango, ithenya rĩa icio cia mbere, agĩcinengera anene a andũ arĩa maarangaga mũromo-inĩ wa nyũmba ya mũthamaki.Na gũgĩkinya atĩrĩ, atĩ mathiĩ mothe marĩa mũthamaki aathiaga gũtonya nyũmba ya Jehova araagĩri acio maacikuuaga, na thutha ũcio magacicokia kanyũmba karĩa gaatũũragwo nĩ arangĩri acio.Nacio ciĩko iria ingĩ cia Rehoboamu, o na maũndũ mothe marĩa akire-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda?Na rĩrĩ, nĩkwagĩaga ita hĩndĩ ciothe, Rehoboamu makĩhũrana na Jeroboamu.Nake Rehoboamu agĩkoma hamwe na maithe, agĩthikwo o hamwe na maithe itũũra rĩa Daudi; nake nyina etagwo Naama, Mũamoni. Nake Abijamu, mũrũwe, agĩthamaka ithenya rĩake.Na rĩrĩ, mwaka wa ikũmi na ĩnana ĩrĩa Jeroboamu wa Nebati aakorirũo athamakĩte-rĩ, nĩguo Abijamu aambĩrĩirie gũthamakĩra Juda.Agĩgĩthamaka mĩaka ĩtatũ kũu Jerusalemu; nake nyina etagwo Maaka, mwarĩ wa Abishalomu.Nake akĩrũmĩrĩra mehia mothe ma ithe, o macio aatũire ehagia; na ndaigana kũrũmĩrĩra Jehova Ngai wake na ngoro yake yothe, ta ũrĩa ithe wao Daudi ekaga.No rĩrĩ, Jehova akĩmũhe tawa o kũu Jerusalemu nĩ ũndũ wa gũconokera Daudi, agĩkĩhanda mũrũwe ithenya rĩake athamake thutha wake, nĩguo atũme itũũra rĩu rĩa Jerusalemu rĩtũũre rĩĩ irũmu;nĩ gũkorũo Daudi nĩekaga maũndũ marĩa monagwo maagĩrĩire nĩ Jehova, na ndaigana kũgarũrũka na mwena ũngĩ agĩtiga gwĩka ũndũ o na ũmwe ũrĩa amwathĩte eke matukũ mothe ma muoyo wake, tiga o ũhoro-inĩ wa Mũhiti ũrĩa wetagwo Uria wiki.Na rĩrĩ, Rehoboamu nĩaatũũrĩte ahũranaga mbaara na Jeroboamu matukũ mothe marĩa aarĩ muoyo.Nacio ciĩko iria ingĩ cia Abijamu, o na maũndũ mothe marĩa ekire-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda? O na ningĩ Abijamu na Jeroboamu magĩtũũra mahũranaga mbaara.Nake Abijamu agĩkoma hamwe na maithe, nao andũ makĩmũthika itũũra rĩa Daudi; nake Asa mũrũwe agĩthamaka ithenya rĩake.Na rĩrĩ, mwaka wa mĩrongo ĩĩrĩ ĩrĩa Jeroboamu, mũthamaki wa Isiraeli, aakorirũo athamakĩte-rĩ, nĩguo Asa aambĩrĩirie gũthamakĩra Juda.Nake agĩthamaka mĩaka mĩrongo ĩna na ũmwe kũu Jerusalemu; nake nyina etagwo Maaka, mwarĩ wa Abishalomu.Nake Asa agĩĩka maũndũ marĩa monagwo maagĩrĩire nĩ Jehova, o ta ũrĩa ithe Daudi ekaga.Agĩkĩeheria andũ arĩa maarũmagĩrĩra mĩtugo ya ũmaraya wa arũme na arũme, arĩa maarĩ kũu bũrũri ũcio, o na agĩthengia mĩhianano ya kũhoyũo yothe ĩrĩa yathondeketwo nĩ maithe.O na ningĩ agĩthengia nyina Maaka, atige gũtuĩka mũthamaki-mũndũ-wa-nja, nĩ ũndũ nĩaathondekithĩtie mũhianano wĩ thahu wa gũtuwo Ashera. Nake Asa agĩgĩtemenga mũhianano ũcio aahandĩte, akĩũgũithia thĩ, akĩũcinĩra karũũĩ-inĩ ga Kidironi.No rĩrĩ, matĩri ma kũndũ gũtũũgĩru matiathengirio; no o na gwatuĩka ũguo, Asa nĩaarũmĩrĩire Jehova na ngoro yake yothe matukũ make mothe.Nacio indo iria ithe aamũrĩire Jehova, agĩcitwara agĩciiga nyũmba ya Jehova thĩinĩ, hamwe na indo iria aamũrĩire Jehova we mwene; nacio ciarĩ betha na thahabu, o na indo ingĩ.Nao Asa na Baasha, mũthamaki wa Isiraeli, magĩtũũra mahũranaga mbaara matukũ mao mothe.Na rĩrĩ, Baasha ũcio, mũthamaki wa Isiraeli, akĩambata nĩguo akahũrane na Juda; nake agĩgĩakithia Rama, nĩ getha ndakareke mũndũ o na ũmwe oime Juda akinye bũrũri wake, o na kana mũndũ wa kũu gwake akinye he Asa mũthamaki wa Juda.Hĩndĩ ĩo Asa agĩkĩruta betha yothe, o na thahabu yothe, mũthithũ-inĩ wa indo cia bata iria ciaigĩtwo nyũmba ya Jehova, o na nyũmba ya mũthamaki. Nake mũthamaki, ti Asa, agĩcinengera ndungata ciake itwarĩrũo Beni-hadadi, mũrũ wa Tabirimoni wa Hezioni, mũthamaki wa Suriata, ũrĩa watũire Dameski, akĩmwĩra ũũ:Atĩrĩrĩ, niĩ nawe twĩ na kĩrĩkanĩro gĩa atĩ tũgĩe na ũiguano, o na baba na thoguo maarĩ o nakĩo; atĩrĩrĩ, kĩheo gĩkĩ kĩa betha na thahabu nĩkĩo ndakũrehithĩrie; rĩu gĩthiĩ ũgathũkie kĩrĩkanĩro kĩanyu na Baasha, mũthamaki wa Isiraeli, kĩa ũiguano, nĩguo anjeherere.Nake Benihadadi agĩĩtĩkĩra ũhoro wa Asa, mũthamaki, agĩkĩrekia anene a mbũtũ ciake cia ita makahũre matũũra ma Isiraeli, nake akĩhũrithia Ijoni, na Dani, o na Abeli-bethi-maaka, o na Kinerethu guothe, hamwe na bũrũri wothe wa Nafitali.Na gũgĩkinya atĩrĩ, atĩ Baasha aaigua ũhoro ũcio, agĩtiga gwakithia Rama, agĩthiĩ gũtũũra Tiriza.Hĩndĩ ĩo Asa, mũthamaki, agĩkĩhunjanĩria ũhoro agĩĩta andũ othe a Juda, na gũtiigana kũgĩa mũndũ o na ũmwe ũtetĩtwo athiĩ kĩaro kĩu; nao makĩeheria mahiga ma kũu Rama, o na mbaũ cia mwako iria Baasha aakaga kuo nacio; nake Asa, mũthamaki, agĩgĩakithia Geba, itũũra rĩa Benjamini, na indo icio, o na Mizipa.Na rĩrĩ, ciĩko iria ingĩ cia Asa, o na hinya ũrĩa aarĩ naguo wothe, o na maũndũ marĩa mothe ekire, o na matũũra marĩa aakire-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda? Na aakũra nĩaarũarire magũrũ.Nake Asa agĩgĩkoma hamwe na maithe, agĩthikwo hamwe na maithe itũũra rĩa ithe, Daudi nake Jehoshafatu, mũrũwe, agĩthamaka ithenya rĩake.Nake Nadabu, mũrũ wa Jeroboamu, aambĩrĩirie gũthamakĩra Isiraeli mwaka wa iĩrĩ ĩrĩa Asa mũthamaki wa Juda aakorirũo athamakĩte, agĩthamakĩra Isiraeli mĩaka ĩĩrĩ.Nake agĩgĩĩka maũndũ marĩa monagwo marĩ moru nĩ Jehova, akĩrũmĩrĩra mĩthiĩre ya ithe, o na mehia make marĩa maatũmire Aisiraeli o nao mehie.Na rĩrĩ, Baasha, mũrũ wa Ahija, wa nyũmba ya Isakaru, akĩgĩa ndundu ya kũmũũkĩrĩra; nake Baasha ũcio akĩmũũragĩra o kũu Gibethoni, itũũra rĩa Afilisiti; nĩ gũkorũo Nadabu, marĩ na Aisiraeli othe, nĩmaakorirũo mathiũrũrũkĩirie Gibethoni marĩtunyane.Naguo mwaka wa ĩtatũ ĩrĩa Asa, mũthamaki wa Juda, aakorirũo athamakĩte, nĩguo Baasha oragire Nadabu ũcio, agĩgĩthamaka ithenya rĩake.Na gũgĩkinya atĩrĩ, atĩ aatuĩka mũthamaki o ro ũguo-rĩ, akĩũraga andũ othe a nyũmba ya Jeroboamu; na ndaigana gũtigĩria Jeroboamu mũndũ o na ũmwe e muoyo; aamaninire o kũmanina biũ, o ta ũrĩa uuge wa Jehova watariĩ ũrĩa aaririe na ndungata yake Ahija, Mũshiloni,nĩ ũndũ wa mehia ma Jeroboamu marĩa ehirie we mwene, na tondũ wamo agĩtũma Aisiraeli o nao mehie; o na ũmaramari wa ũrĩa aathirĩkirie Jehova, Ngai wa Isiraeli, akĩmũrakaria.Na rĩrĩ, ciĩko iria ingĩ cia Nadabu, o na maũndũ mothe marĩa ekire-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Nao Asa na Baasha, mũthamaki wa Isiraeli, magĩtũũra mahũranaga mbaara matukũ mao mothe.Na rĩrĩ, mwaka wa ĩtatũ ĩrĩa Asa, mũthamaki wa Juda, aakorirũo athamakĩte-rĩ, nĩguo Baasha wa Ahija aambĩrĩirie gũthamakĩra Isiraeli othe kũu Tiriza, agĩgĩthamaka mĩaka mĩrongo ĩĩrĩ na ĩna.Nake agĩgĩĩka maũndũ marĩa monagwo marĩ moru nĩ Jehova, akĩrũmĩrĩra mĩthiĩre ya Jeroboamu, o na akĩĩhia mehia o ta macio make marĩa maatũmire Aisiraeli o nao mehie.Na rĩrĩ, ndũmĩrĩri ya Jehova ĩgĩgĩkinyĩrĩra Jehu wa Hanani ĩkoniĩ Baasha, ĩĩranĩtwo ũũ:Atĩrĩrĩ, kuona atĩ ndagũtũũgĩririe, ngĩkũruta rũkũngũ-inĩ, ngĩgũtua mũnene wa gwatha andũ akwa Isiraeli, nawe wathiĩ na mĩthiĩre ya Jeroboamu, watũma andũ akwa Isiraeli mehie, maa’thirĩkia na mehia mao maandakaria-rĩ,nĩ ta kũhaata ngũkũhaatithia, wee Baasha, ũninwo biũ, hamwe na nyũmba yaku; nayo nyũmba yaku ndĩmĩtue o ta nyũmba ya Jeroboamu wa Nebati.Mũndũ wa Baasha ũrĩa ũgakuĩra itũũra-inĩ akarĩĩka nĩ magui; ningĩ mũndũ wake ũrĩa ũgakuĩra gĩthaka-inĩ, akarĩĩka nĩ nyamũ cia rĩera-inĩ.Na rĩrĩ, ciĩko iria ingĩ cia Baasha, na maũndũ marĩa ekire, o na hinya ũrĩa aarĩ naguo-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Nake Baasha agĩgĩkoma hamwe na maithe, agĩthikwo o kũu Tiriza; nake Ela, mũrũwe, agĩthamaka ithenya rĩake.Ningĩ ndũmĩrĩri ĩo ya Jehova ĩgĩkinyĩrĩra Jehu wa Hanani, ũcio warĩ mũnabii, ĩkoniĩ Baasha na nyũmba yake, nĩ ũndũ wa maũndũ mothe marĩa ekaga, o macio monagwo marĩ moru nĩ Jehova, agĩkĩmũthirĩkia agĩtũma arakare nĩ ũndũ wa maũndũ marĩa ekaga na moko make, o na ũndũ wa ũrĩa aahaanaine na andũ a nyũmba ya Jeroboamu, o na ũndũ wa ũrĩa aamĩninire biũ.Na rĩrĩ, mwaka wa mĩrongo ĩĩrĩ na ĩtandatũ ĩrĩa Asa, mũthamaki wa Juda, aakorirũo athamakĩte-rĩ, nĩguo Ela, mũrũ wa Baasha, aambĩrĩirie gũthamakĩra Isiraeli o kũu Tiriza, nake agĩgĩthamaka mĩaka ĩĩrĩ.Nake Zimuri, ndungara yake, ũrĩa warĩ mwathi wa nuthu ya ngari ciake cia ita, akĩgĩa ndundu ya kũmũũkĩrĩra; na rĩrĩ, hĩndĩ ĩo Ela aakĩrĩ kũu Tiriza akĩnyuĩra njohi nyũmba ya Ariza, ũrĩa warĩ mũrori wa maũndũ mothe ma nyũmba yake kũu Tiriza, na aarĩ mũrĩu;nake Zimuri agĩgĩtonya kuo akĩmũgũtha, akĩmũũraga, o mwaka wa mĩrongo ĩĩrĩ na mũgwanja ĩrĩa Asa, mũthamaki wa Juda, aakorirũo athamakĩte kũu Juda, agĩgĩthamaka ithenya rĩake.Na gũgĩkinya atĩrĩ, atĩ aambĩrĩria gũthamaka, o ihinda rĩrĩa aaikarĩire gĩtĩ gĩa ũthamaki, akĩũraga andũ othe a nyũmba ya Baasha; na ndaigana kũmũtigĩria mwana wa kahĩĩ o na ũmwe, kana mũndũ o na ũmwe wa andũ ao, kana wa arata ake.Ũguo nĩguo Zimuri aaninire nyũmba yothe ya Baasha, o ta ũrĩa uuge wa Jehova watariĩ, ũrĩa aaririe ũkoniĩ Baasha na kanua ka Jehu ũcio mũnabii,nĩ ũndũ wa mehia mothe ma Baasha, o na mehia ma Ela, mũrũwe, marĩa mehirie, na magĩtũma Aisiraeli o nao mehie, magĩthirĩkia Jehova Ngai wa Isiraeli, magĩtũma arakare nĩ ũndũ wa maũndũ mao ma tũhũ.Na rĩrĩ, ciĩko iria ingĩ cia Ela, o na maũndũ mothe marĩa ekire-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Na rĩrĩ, mwaka wa mĩrongo ĩĩrĩ na mũgwanja ĩrĩa Asa mũthamaki wa Juda, aakorirũo athamakĩte, nĩguo Zimuri nake aathamakire mĩthenya mũgwanja kũu Tiriza. Na hĩndĩ ĩo Aisiraeli maakorirũo maakĩrĩire Gibethoni, itũũra rĩa Afilisiti, mahũrane narĩo.Nao andũ acio maarĩakĩrĩire makĩigua ũhoro ũkĩheanwo ũũ: Atĩrĩrĩ, Zimuri nĩagĩĩte ndundu ya gũũkĩrĩra mũthamaki, akamũũraga; tondũ ũcio Aisiraeli othe magĩtua Omuri, ũrĩa mũnene wa ita, mũthamaki wao mũthenya o ro ũcio marĩ kũu kĩraaro-inĩ, nĩguo athamake bũrũri wa Isiraeli.Nake Omuri agĩkĩambata oimĩte Gibethoni, me na Aisiraeli othe, nao magĩthiũrũrũkĩria Tiriza marĩtunyane.Na gũgĩkinya atĩrĩ, atĩ Zimuri ona atĩ itũũra rĩu rĩgũtunyanwo, agĩthiĩ agĩtonya handũ harĩ kĩhingo kĩrũmu nyũmba-inĩ ya mũthamaki, agĩcoka agĩcina nyũmba ĩo ya mũthamaki, agĩĩcinĩrĩra kuo thĩinĩ na mwaki, agĩgĩkua,nĩ ũndũ wa mehia marĩa ehirie agĩĩka maũndũ marĩa monagwo marĩ moru nĩ Jehova, nĩ ũndũ wa gũthiĩ na mĩthiĩre ya Jeroboamu, o na mehia make marĩa ehirie na agĩtũma Aisiraeli o nao mehie.Na rĩrĩ, ciĩko iria ingĩ cia Zimuri, o na maũndũ marĩa ekire, o na ũhoro wa ũrĩa okĩrĩire mũthamaki-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Hĩndĩ ĩo andũ a Isiraeli magĩkĩamũkana icunjĩ igĩrĩ, amwe makĩrũmĩrĩra Tibini wa Ginathu makamũtue mũthamaki; nao arĩa angĩ makĩrũmĩrĩra Omuri.No rĩrĩ, andũ arĩa maarũmĩrĩire Omuri makĩhoota acio maarũmĩrĩire Tibini wa Ginathu; Tibini agĩgĩkua, nake Omuri agĩthamaka.Na rĩrĩ, mwaka wa mĩrongo ĩtatũ na ũmwe ĩrĩa Asa, mũthamaki wa Juda, aakorirũo athamakĩte-rĩ, nĩguo Omuri aambĩrĩirie gũthamakĩra Isiraeli, agĩgĩthamaka mĩaka ikũmi na ĩĩrĩ. Mĩaka ĩtandatũ-rĩ, aagĩthamakire arĩ kũu Tiriza.Agĩcoka akĩgũra gĩthũngũri gĩa Samaria gwĩ Shemeru na taranda igĩrĩ cia betha; agĩgĩaka gĩthũngũri-inĩ kĩu, narĩo itũũra rĩu aakire akĩrĩtua Samaria, arĩĩtanĩtie na Shemeru ũcio warĩ mwene kĩrĩma kĩu.Nake Omuri agĩĩka maũndũ marĩa monagwo marĩ moru nĩ Jehova, agĩgĩĩka maũndũ ma waganu gũkĩra arĩa othe maarĩ mbere yake.Nĩ gũkorũo aathiaga na mĩthiĩre yothe ya Jeroboamu wa Nebati, o na mehia make marĩa ehirie na agĩtũma Aisiraeli o nao mehie, mathirĩkie Jehova, Ngai wa Isiraeli, mamũrakarie na maũndũ mao ma tũhũ.Na rĩrĩ, ciĩko iria ingĩ cia Omuri, o na hinya wake ũrĩa onanirie-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Omuri agĩgĩkoma hamwe na maithe, agĩthikwo Samaria; nake Ahabu, mũrũwe, agĩthamaka ithenya rĩake.Na rĩrĩ, mwaka wa mĩrongo ĩtatũ na ĩnana ĩrĩa Asa, mũthamaki wa Juda, aakorirũo athamakĩte, nĩguo Ahabu, mũrũ wa Omuri, aambĩrĩirie gũthamakĩra Isiraeli; nake Ahabu ũcio wa Omuri agĩthamakĩra Isiraeli, o kũu Samaria, mĩaka mĩrongo ĩĩrĩ na ĩĩrĩ.Nake Ahabu ũcio wa Omuri agĩĩka maũndũ marĩa monagwo marĩ moru nĩ Jehova gũkĩra arĩa othe maarĩ mbere yake.Na gũgĩkinya atĩrĩ, atĩ tondũ wa ũrĩa onaga ta arĩ ũndũ mũhũthũ mũno kũrũmĩrĩra mehia ma Jeroboamu wa Nebati-rĩ, akĩhikia Jezebeli, mwarĩ wa Ethibaali, mũthamaki wa Azidoni, agĩgĩthiĩ gũtungatĩra Baali, akĩmĩinamĩrĩra amĩhoe.Nake agĩgĩakithĩria Baali kĩgongona thĩinĩ wa nyũmba ya Baali, ĩrĩa aakĩte kũu Samaria.Nake Ahabu agĩgĩthondeka Ashera, o na agĩĩka maũndũ mangĩ ma kũrakaria Jehova, Ngai wa Isiraeli, gũkĩra athamaki arĩa angĩ othe a Isiraeli arĩa maarĩ mbere yake.Na rĩrĩ, matukũ-inĩ make nĩguo Hieli, Mũbeth-eli, aacokereirie itũũra rĩa Jeriko akĩrĩaka; na rĩrĩa aarĩakaga gĩtina kĩarĩo, agĩkuĩrũo nĩ Abiramu mũrũwe wa irigithathi, o na ningĩ rĩrĩa ekagĩra mĩrango yarĩo, agĩkuĩrũo nĩ Segubu, mũrũwe wa kĩhinga-nda; o ta ũrĩa uuge wa Jehova watariĩ, ũrĩa aaririe na kanua ka Joshua, mũrũ wa Nuni.Na rĩrĩ, Elija Mũtishibi, wa arĩa maatũũraga marĩ ageni Gileadi, agĩkĩĩra Ahabu atĩrĩ, O ta ũrĩa Jehova, Ngai wa Isiraeli, atũũraga muoyo, o we ũrĩa niĩ ndũgamaga mbere yake-rĩ, gũticoka kũgĩa ireera, o na kana mbura, mĩaka ĩno, tiga o ta ũrĩa ngoiga.Nakĩo kiugo kĩa Jehova gĩkĩmũkinyĩrĩra, akĩĩrũo atĩrĩ,Ũkĩra wĩthiĩre, ũgarũrũke ũrorete mwena wa irathĩro, ũkehithe karũũĩ-inĩ ga Kerithu, karĩa ke mbere ya Jorodani.Na nĩgũgatuĩka atĩrĩ, atĩ ũkanyuaga maĩ mako; na nĩnjathĩte mahuru makũrehagĩre irio ho.Nake agĩgĩthiĩ, agĩĩka o ta ũguo uuge wa Jehova watariĩ; nĩ ũndũ nĩaathiire agĩtũũra karũũĩ-inĩ kau ga Kerithu, o kau karĩ mbere ya Jorodani.Namo mahuru makamũtwaragĩra mũgate na nyama rũcinĩ, o na mũgate na nyama hwaĩ-inĩ, nake akanyuaga maĩ ma karũũĩ kau.Na gũgĩkinya atĩrĩ, atĩ matukũ maathiathia, karũũĩ kau gakĩhũa, nĩ ũndũ gũtiarĩ mbura bũrũri ũcio.Ningĩ kiugo kĩa Jehova gĩkĩmũkinyĩrĩra, akĩĩrũo atĩrĩ,Ũkĩra ũthiĩ Zarefathu, itũũra rĩa Zidoni, ũgatũũre kuo; na atĩrĩrĩ, nĩnjathĩte mũtumia wa ndigwa wakuo akũheage irio.Tondũ ũcio agĩgĩũkĩra agĩthiĩ Zarefathu; na aakinya mũrango-inĩ wa kĩhingo gĩa itũũra, akĩona mũtumia wa ndigwa akĩũngania tũkũ, akĩmwĩta, akĩmwĩra atĩrĩ, Ndagũthaitha ndehere tũũĩ na kaihũri ’nyue.Na rĩrĩa aathiaga gũtũgĩra, akĩmwĩta, akĩmwĩra atĩrĩ, Ndagũthaitha ũndehanĩrie na kenyũ ka mũgate.Nake agĩkiuga atĩrĩ, O ta ũrĩa Jehova Ngai waku atũũraga muoyo-rĩ, ndirĩ na kamũgate tiga o kamũtu ka rũhĩ rũmwe ke ndigithũ-inĩ, o na tũguta tũnini twĩ cuba-inĩ; na atĩrĩrĩ, rĩu ndĩrongania tũkũ nĩguo ’thiĩ ngagathondeke ndĩkaruge nĩ ũndũ wakwa niĩ mwene, o na mũrũ wakwa, nĩguo tũkarĩe tũcoke tũkue.Nake Elija agĩkĩmwĩra atĩrĩ, Tiga gwĩtigĩra, thiĩ wĩke o ta ũguo woiga; no rĩrĩ, amba ũ’thondekere kamũgate kanini kaguo, ũndehere, na thutha wa ũguo wĩthondekere wee mwene mwĩ na mũrũguo.Nĩ gũkorũo Jehova, Ngai wa Isiraeli, oigĩte ũũ: Ndigithũ ĩo ya mũtu ndĩninũka, o na kana cuba ũcio wa maguta ũninũke, tiga o mũthenya ũrĩa Jehova akoiria mbura gũkũ thĩ.Nake agĩgĩthiĩ, agĩĩka o ta ũguo Elija oigĩte gwĩkwo; nake mũtumia ũcio, o na Elija, o na andũ othe a nyũmba yake, makĩrĩa kandũ kau matukũ maingĩ.Nayo ndigithũ ĩo ndĩigana gũthira mũtu, o na kana cuba ũgĩthira maguta, o ta ũrĩa uuge wa Jehova watariĩ ũrĩa aaririe na kanua ka Elija.Na gũgĩkinya atĩrĩ, atĩ thutha wa maũndũ macio, mũrũ wa mũtumia ũcio mwene nyũmba ĩo akĩrũara; naguo mũrimũ ũkĩmwĩhĩra mũno o nginya akĩaga gũcoka kũhihia.Nake mũtumia ũcio agĩkĩĩra Elija atĩrĩ, Ndĩ na ũhoro ũrĩkũ nawe, wee mũndũ wa Ngai? Anga wokire gũkũ gwakwa ũtũme mehia makwa maririkanwo, ũnjũragĩre mũrũ wakwa!Nake agĩkĩmwĩra atĩrĩ, Ta ’nengera mũrũguo. Nake agĩkĩmuoya, akĩmũruta gĩthũri-inĩ gĩake, akĩhaica kanyũmba ka igũrũ karĩa aaikaraga amũkuuĩte, akĩmũkomia ũrĩrĩ wake we mwene.Agĩgĩkaĩra Jehova, akiuga atĩrĩ, Wee Jehova Ngai wakwa, kaĩ warehere mũtumia ũyũ wa ndigwa ndũũraga gwake ndĩ mũgeni ũũru, woraga mũrũwe?Agĩgĩkomera mwana ũcio maita matatũ etambũrũkĩtie, agĩkaĩra Jehova, akiuga atĩrĩ, Wee Jehova Ngai wakwa, ndagũthaitha ũreke muoyo wa mwana ũyũ ũmũcokerere.Nake Jehova agĩkĩigua ihoya rĩa Elija; naguo muoyo wa mwana ũcio ũkĩmũcokerera, akĩriũka.Nake Elija agĩkĩoya mwana ũcio, akĩmũruta kanyũmba kau, akĩmũikũrũkia kũu nyũmba, akĩmũnengera nyina; nake Elija akiuga atĩrĩ, Ta rora, mũrũguo e muoyo.Nake mũtumia ũcio agĩkĩĩra Elija atĩrĩ, Rĩu ndĩ kũmenya atĩ wĩ mũndũ wa Ngai, o na atĩ ũhoro wa Jehova ũrĩa ũkwario na kanua gaku nĩ wa ma.Na gũgĩkinya atĩrĩ, atĩ matukũ maingĩ maathira, ndũmĩrĩri ya Jehova ĩgĩkinyĩrĩra Elija, mwaka wa ĩtatũ, akĩĩrũo atĩrĩ, Thiĩ, ũkeyonanie harĩ Ahabu; na thutha wa ũguo nĩngoiria mbura thĩ.Elija agĩgĩthiĩ kwĩonania he Ahabu; nayo ng’aragu ĩgĩkorũo ĩĩhĩte mũno kũu Samaria hĩndĩ ĩo.Nake Ahabu agĩgĩĩta Obadia, mũrori wa maũndũ mothe ma nyũmba yake. (Nake Obadia ũcio aarĩ mũndũ wĩtigĩrĩte Jehova mũno;nĩ ũndũ nĩgwakinyĩte atĩrĩ, atĩ hĩndĩ ĩrĩa Jezebeli oragaga anabii a Jehova amanine biũ-rĩ, Obadia ũcio nĩoire anabii igana rĩmwe, akĩmahitha mĩrongo ĩtano ĩtano ngurunga-inĩ, akamaheaga irio, o na maĩ.)Nake Ahabu agĩkĩĩra Obadia atĩrĩ, Thiĩ ũgere bũrũri wothe, ũkinye ithima-inĩ ciothe cia maĩ, o na tũrũũĩ-inĩ tuothe; na hihi no gũkorũo nĩtũkuona nyeki tũhonokie mbarathi, o na nyũmbũ, itigakue, nĩguo tũtikorũo nĩ nyamũ ciitũ ciothe.Tondũ ũcio magĩkĩgayana bũrũri ũcio o erĩ, o mũndũ aũhungure mwena wake; Ahabu agĩkĩgera mwena ũmwe e wiki, o nake Obadia akĩgera mwena ũrĩa ũngĩ arĩ o wiki.Na rĩrĩa Obadia aarĩ njĩra agĩthiĩ, agĩtũngwo nĩ Elija; akĩmũmenya, akĩĩgũithia agĩturumithia ũthiũ thĩ, akiuga atĩrĩ, Ĩnĩwe mwathi wakwa Elija?Nake akĩmũcokeria athĩrĩ, Ĩĩ, nĩ niĩ; gĩthiĩ ũkere mwathi waku ũũ: Atĩrĩrĩ, Elija e gũkũ.Nake agĩkiuga atĩrĩ, Kaĩ njĩhĩtie wĩhia ũrĩkũ atĩ nĩkĩo ũkwenda kũ’neana, niĩ ndungata yaku, moko-inĩ ma Ahabu, anjũrage?O ta ũrĩa Jehova Ngai waku atũũraga muoyo-rĩ, gũtirĩ rũrĩrĩ o na rũmwe, kana ũthamaki, mwathi wakwa atarekanĩtie ũgacario kuo; na hĩndĩ ĩrĩa moiga atĩ, Ndarĩ gũkũ, akehĩtithia andũ a ũthamaki ũcio, kana rũrĩrĩ rũu, moige na ma atĩ matikuonete.Na rĩu wee nawe ũkuuga atĩrĩ, Thiĩ ũkere mwathi waku, Elija e gũkũ!Na nĩgũgakinya atĩrĩ, atĩ ndathiĩ o ũguo njehere harĩ wee, Roho wa Jehova egũcoka akuoe, agũtware kũndũ itoĩ; na tondũ ũcio hĩndĩ ĩrĩa ngathiĩ njĩre Ahabu ũhoro ũcio, nake acoke akwage-rĩ, no kũũraga akanjũraga; no rĩrĩ, niĩ, ndungata yaku, ndũire ndĩĩtigĩrĩte Jehova gwata ndĩ o mũnyinyi.Kaĩ wee, mwathi wakwa, ũtaakĩheirũo ũhoro wa ũrĩa ndekire hĩndĩ ĩrĩa Jezebeli oragaga anabii a Jehova, ũrĩa ndahithire andũ igana rĩmwe a anabii acio a Jehova, o mĩrongo ĩtano ĩtano, ngurunga-inĩ, na ngamaheaga irio o na maĩ?Na rĩu wee nawe ũkũnjĩra ũũ: Thiĩ ũkere mwathi waku atĩrĩ, Elija e gũkũ! Na nĩ kũũraga akanjũraga.Nake Elija agĩkiuga atĩrĩ, o ta ũrĩa Jehova, Mũnene wa Ita, atũũraga muoyo, o we ũrĩa niĩ ndũgamaga mbere yake-rĩ, ti-itherũ ndirĩ hingo itekũmwĩonithia o ro ũmũthĩ.Tondũ ũcio Obadia agĩgĩthiĩ gũtũnga Ahabu, akĩmũhe ũhoro ũcio; nake Ahabu agĩthiĩ gũtũnga Elija.Na gũgĩkinya atĩrĩ, atĩ hĩndĩ ĩrĩa Ahabu onire Elija-rĩ, akĩmũũria atĩrĩ, Ĩ mũnyariri ũyũ wa andũ a Isiraeli nĩwe ũyũ?Nake agĩcokia atĩrĩ, Niĩ ndinyarirĩte Isiraeli; no nĩwe ũmanyarirĩte, mwĩ na nyũmba ya thoguo, nĩ ũndũ wa gũtigana na maathani ma Jehova, mũkarũmĩrĩra Mabaali.Na rĩu rekania ũnyũnganithĩrie Aisiraeli othe, moke harĩ niĩ o kũu kĩrĩma-inĩ gĩa Karimeli, me hamwe na anabii arĩa a Baali magana mana ma mĩrongo ĩtano, anabii a Ashera magana mana, o acio marĩagĩra irio metha-inĩ ya Jezebeli.Tondũ ũcio Ahabu akĩrekania he ciana ciothe cia Isiraeli, akĩũnganithia anabii mathiĩ kĩrĩma-inĩ kĩu gĩa Karimeli.Nake Elija agĩgĩthengerera harĩ andũ acio othe, akĩmoria atĩrĩ, Nĩ nginya hĩndĩ ĩ mũgũtũũra mũhindĩte mũgĩthanganĩria njĩra igĩrĩ? Kũngĩkorũo mũgũtua atĩ Jehova nĩwe Ngai-rĩ, kĩmũrũmagĩrĩrei; kana hihi mũngĩkorũo mũgũtua atĩ Baali nĩwe Ngai-rĩ, ĩ mũkĩmũrũmagĩrĩre we. Nao magĩgĩkira ki na matimũcokerie ũndũ o na ũmwe.Elija agĩkĩĩra andũ acio atĩrĩ, Niĩ, o niĩ nyiki, no niĩ ndigĩtwo ndĩ mũnabii wa Jehova; no anabii a Baali nĩ magana mana ma mĩrongo ĩtano.Tondũ ũcio nĩtũheo ndegwa igĩrĩ; nao marekwo methurĩre ndegwa ĩmwe, mamĩtinangie icunjĩ, mamĩigĩrĩre ngũ igũrũ, na matigekĩre mwaki na thĩ; niĩ na niĩ njoke ’thĩnje ndegwa ĩo ĩngĩ ndĩmĩthondeke, ndĩmĩigĩrĩre ngũ igũrũ, no ndigekĩre mwaki na thĩ.Thutha wa ũguo inyuĩ mũkaĩre rĩĩtwa rĩa ngai yanyu, na niĩ ngaĩre rĩĩtwa rĩa Jehova; na rĩrĩ, Ngai ũrĩa ũrĩcokia ũhoro na ũndũ wa kũrehe mwaki-rĩ, ũcio agĩtuĩke nĩwe Ngai. Nao andũ othe magĩgĩcokia makiuga atĩrĩ, Ũhoro ũcio waario nĩ mwega.Elija agĩkĩĩra anabii acio a Baali atĩrĩ, Wĩthurĩrei ndegwa ĩmwe, mwambe mũmĩthĩnje mũmĩthondeke, nĩ ũndũ inyuĩ mũrĩ aingĩ; thutha wa ũguo mũkaĩre rĩĩtwa rĩa ngai yanyu, no menyai mwĩkĩre mwaki na thĩ.Nao magĩkĩnyita ndegwa ĩrĩa maaheetwo, makĩmĩthĩnja, makĩmĩthondeka, magĩgĩkaĩra rĩĩtwa rĩa Baali kuuma o rũcinĩ nginya o mĩaraho, makiugaga ũũ: Atĩrĩrĩ, Baali, tũigue. No hatiigana kũiguwo mũgambo, kana mũcokia wa ũhoro ũcio. Nao magĩkĩina makĩrũũgarũũgaga kĩgongona-inĩ kĩu gĩathondeketwo magĩthiũrũrũkĩirie.Na gũgĩkinya atĩrĩ, atĩ mĩaraho yakinya, Elija akĩmanyũrũria akiuga atĩrĩ, Anĩrĩrai na mĩgambo mĩnene mũno; nĩ ũndũ-rĩ, kaĩ Baali atakĩrĩ ngai? Hihi e na maũndũ areciria, kana agacendũka, kana agathiĩ rũgendo, kana hihi agakoma na no mũhaka aarahũrũo toro.Magĩkĩanĩrĩra na mĩgambo mĩnene mũno, magĩĩtemengaga na hiũ, na tũtimũ, ta ũrĩa mũtugo wao watariĩ, o nginya makĩnyũrũrũkĩrũo mũno nĩ thakame.Na gũgĩtuĩka atĩrĩ, atĩ o na mĩaraho yahĩtũka magĩikara o ro ũguo makĩhoyaga ngai yao, o nginya ihinda rĩrĩa magongona ma hwaĩ-inĩ marutagwo; no rĩrĩ, gũtiigana kũiguwo mũgambo, kana mũcokia ũhoro o na ũrĩkũ, o na kana mũrũmbũiya waguo.Hĩndĩ ĩo Elija agĩkĩĩra andũ othe arĩa maarĩ ho atĩrĩ, Okokai mũnguhĩhĩrie; nao andũ acio othe magĩthiathia makĩmũkuhĩhĩria. Agĩgĩthondeka kĩgongona kĩa Jehova kĩrĩa kĩagũithĩtio thĩ.Nake Elija akĩoya mahiga ikũmi na merĩ, o ta ũrĩa mĩhĩrĩga ya ariũ a Jakubu ũrĩa wakinyĩrĩirũo nĩ ũhoro wa Jehova yaiganaga, o we ũrĩa werirũo ũũ: Atĩrĩrĩ, rĩĩtwa rĩrĩa ũrĩĩtagwo nĩ Isiraeli.Nake Elija agĩgĩaka kĩgongona gĩa kũgoocithia rĩĩtwa rĩa Jehova na mahiga macio, ningĩ akĩenja mũtaro ũngĩiganĩra ibaba igĩrĩ nene cia mbeũ cia kũhandwo, ũkĩrigicĩria kĩgongona kĩu.Agĩkĩara ngũ wega, nayo ndegwa ĩo akĩmĩtinangia icunjĩ, agĩciigĩrĩra ngũ igũrũ. Agĩcoka akiuga atĩrĩ, Iyũriai ndigithũ inya maĩ, mũmaitĩrĩrie ihaki rĩrĩ rĩa njino, o na ngũ igũrũ.Ningĩ akiuga atĩrĩ, Ĩkai o ro ũguo ihinda rĩa kerĩ, nao magĩgĩĩka o ro ũguo ihinda rĩa kerĩ. Ningĩ agĩcoka akiuga atĩrĩ, Ĩkai o ro ũguo ihinda rĩngĩ rĩa gatatũ; nao magĩgĩĩka o ro ũguo ihinda rĩa gatatũ.Namo maĩ macio magĩthiĩ kĩgongona-inĩ kĩu mbarĩ ciothe; o naguo mũtaro ũcio akĩũiyũria maĩ.Na gũgĩkinya atĩrĩ, atĩ ihinda rĩrĩa kũrutagwo igongona rĩa hwaĩĩnĩ, Elija, ũcio mũnabii, agĩthiathia hakuhĩ na kĩgongona kĩu, agĩkiuga ũũ: Wee Jehova, Ngai wa Iburahimu, na wa Isaaka, o na wa Isiraeli, ndagũthaitha ũmenyithanie ũmũthĩ atĩ wee nĩwe Ngai ũrĩa ũrĩ thĩinĩ wa Isiraeli, o na atĩ niĩ ndĩ ndungata yaku, na atĩ njĩkĩte maũndũ maya mothe na uuge waku.Njigua, wee Jehova, njigua, nĩ getha andũ aya mamenye atĩ wee, Jehova, nĩwe Ngai, na atĩ nĩwe ũragarũra ngoro ciao igũcokerere.Hĩndĩ ĩo mwaki wa Jehova ũgĩkĩgũa, ũgĩcina ihaki rĩu rĩa njino biũ, o na ngũ, o na mahiga, o na rũkũngũ; namo maĩ marĩa maarĩ mũtaro-inĩ, ũkĩmacũna biũ.Na rĩrĩ, hĩndĩ ĩrĩa andũ othe arĩa maarĩ ho monire ũndũ ũcio, makĩgũa maturumithĩtie mothiũ thĩ; magĩkiuga atĩrĩ, Jehova, nĩwe Ngai; Jehova, nĩwe Ngai.Nake Elija akĩmera, Nyitai anabii a Baali, na mũtikareke o na ũmwe wao ahonoke. Nao magĩkĩmanyita; nake Elija akĩmaikũrũkithia, akĩmatwara karũũĩ-inĩ ga Kishoni, akĩmoragĩra ho.Thutha wa ũguo Elija agĩkĩĩra Ahabu atĩrĩ, Ambata ũthiĩ ũkarĩe na ũnyue, nĩ ũndũ he mũhũyũkanio wa mbura nene.Tondũ ũcio Ahabu agĩkĩambata akarĩe o na anyue. Nake Elija agĩkĩambata o igũrũ gacũmbĩrĩ ga kĩrĩma kĩu gĩa Karimeli, akĩinamĩrĩra o thĩ, agĩĩkĩra ũthiũ wake gatagatĩ-inĩ ka maru.Nake akĩĩra ndungata yake atĩrĩ, Ta ambata rĩu, ũcũthĩrĩrie iria-inĩ. Nake agĩkĩambata, agĩcũthĩrĩria, akiuga atĩrĩ, Hatirĩ kĩndũ. Nake Elija akiuga atĩrĩ, Thiĩ rĩngĩ o nginya ũhingie mathiĩ mũgwanja.Na gũgĩkinya atĩrĩ, atĩ ithiĩ rĩa mũgwanja-rĩ, akiuga ũũ: Atĩrĩrĩ! Harĩ itu rĩkwambata na igũrũ riumĩte iria-inĩ, narĩo rĩnyihĩte o ta guoko kwa mũndũ. Nake Elija agĩkiuga atĩrĩ, Ambata, ũkere Ahabu ũũ: Thondekithia ngari yaku narua, ũgĩikũrũke, nĩ getha mbura ndĩgakũgirie ũthiĩ.Na gũgĩkinya atĩrĩ, atĩ kahinda kanini gaathira, igũrũ rĩgĩthimba nĩ ũndũ wa matu hamwe na rũhuho, gũgĩkiura mbura nene mũno. Nake Ahabu agĩgĩthiĩ agĩkinya Jezireeli ahaicĩte ngari yake.Nakuo guoko kwa Jehova gũkĩgĩa hamwe na Elija, agĩkĩĩhotora njohero, agĩteng’era e mbere ya Ahabu nginya o itonyero-inĩ rĩa Jezireeli.Nake Ahabu agĩkĩhe Jezebeli ũhoro wa maũndũ macio mothe Elija ekĩte, na wa ũrĩa oragithirie anabii othe na rũhiũ rũa njora.Hĩndĩ ĩo Jezebeli agĩkĩrekeria Elija mũndũ, akiuga atĩrĩ, Ngai ciakwa iro’thũũra, o na ikĩrĩrĩrie gũ’thũũra, ingĩkaaga gũtũma muoyo waku ũtuĩke o ta muoyo wa mũndũ o wothe wa acio rũciũ, ihinda o ta rĩrĩ.Nake Elija ona ũguo agĩũkĩra, agĩĩthiĩra athare muoyo wake, agĩgĩthiĩ agĩkinya Biri-shiba, itũũra rĩa Juda, agĩtiga ndungata yake kuo.No rĩrĩ, we mwene agĩthiĩ rũgendo rũa mũthenya mũgima arorete werũ-inĩ, agĩikara thĩ; gĩtina-inĩ kĩa mwethia; nake akĩĩhoera atĩ akue, agĩkiuga atĩrĩ, Rĩu nĩnjiganĩtie; wee Jehova, nduta muoyo, nĩ ũndũ ti niĩ mwega gũkĩra aa baba.Agĩgĩkoma thĩ toro hau mwethia-inĩ. Gũgĩtuĩka atĩrĩ, atĩ akĩhutio nĩ mũraika, akĩĩrũo ũũ: Arahũka ũrĩe irio.Nake agĩgĩcũthĩrĩria, na atĩrĩrĩ, mũtwe-inĩ wake hagĩkorũo he mũgate ũhihĩirio makara igũrũ, o na mbũthũ ya maĩ. Nake agĩkĩrĩa o na akĩnyua; agĩcoka agĩkoma o rĩngĩ.Ningĩ mũraika wa Jehova agĩthiĩ harĩ we rĩngĩ, hĩndĩ ya kerĩ; akĩmũhutia, akiuga atĩrĩ, Arahũka ũrĩe irio; nĩ gũkorũo rũgendo rũrĩa ũgũthiĩ nĩrũgũkũnenehera mũno.Agĩkĩarahũka, akĩrĩa, o na akĩnyua; nake agĩgĩthiĩ na hinya wa irio icio aarĩire matukũ mĩrongo ĩna, mũthenya na ũtukũ, agĩgĩkinya kĩrĩma-inĩ kĩa Ngai kĩrĩa gĩĩtagwo Horebu.Nakuo kũu agĩtonya ngurunga-inĩ, akĩraara kuo. Na atĩrĩrĩ, kiugo kĩa Jehova gĩkĩmũkinyĩrĩra, akĩũrio atĩrĩ, Ũreka atĩa gũkũ, Elija?Nake agĩkiuga atĩrĩ, Nĩ ũiru ndũire ndĩ naguo mũno nĩ ũndũ wa Jehova, Ngai Mũnene wa Ita; nĩ gũkorũo ciana cia Isiraeli nĩitigĩte kũrũmĩrĩra kĩrĩkanĩro gĩaku, ikagũithia igongona ciaku thĩ, na ikoraga anabii aku na hiũ cia njora; na niĩ, o niĩ nyiki, no niĩ ndigarĩte; na no iracaria muoyo wakwa, iũrute.Nake akiuga atĩrĩ, Ta uma ũkarũgame kĩrĩma igũrũ, mbere ya Jehova. Na atĩrĩrĩ, Jehova akĩhĩtũkĩra hakuhĩ na hau, naruo rũhuho rũĩ na hinya mũno rũgĩatũranga irĩma, o na rũkĩhũranga ndwaro cia mahiga rũgĩcienyũranga cienyũ mbere ya Jehova; no rĩrĩ, Jehova ndaarĩ rũhuho-inĩ rũu; na thutha wa rũhuho rũu gũkĩgĩa gĩthingithia gĩa thĩ; no rĩrĩ, Jehova ndaarĩ gĩthingithia-inĩ kĩu;na thutha wa gĩthingithia kĩu gũkĩoneka mwaki; no rĩrĩ, Jehova ndaarĩ mwaki-inĩ ũcio; na thutha wa mwaki ũcio hakĩgĩa kamũgambo gaceke kahoreru.Na gũgĩtuĩka atĩrĩ, atĩ hĩndĩ ĩrĩa Elija aakaiguire, akĩĩhumba ũthiũ na nguo yake ya igũrũ, akiuma hau aarĩ, akĩrũgama itonyero-inĩ rĩa ngurunga. Na atĩrĩrĩ, agĩgĩkinyĩrĩrũo nĩ mũgambo ũkĩmũũria atĩrĩ, Ũreka atĩa haha, Elija?Nake akiuga atĩrĩ, Nĩ ũiru ndũire ndĩ naguo mũno nĩ ũndũ wa Jehova, Ngai Mũnene wa Ita; nĩ gũkorũo ciana cia Isiraeli nĩitigĩte kũrũmĩrĩra kĩrĩkanĩro gĩaku, ikagũithia igongona ciaku thĩ, na ikoraga anabii aku na hiũ cia njora; na niĩ, o niĩ nyiki, no niĩ ndigarĩte; na no iracaria muoyo wakwa iũrute.Nake Jehova akĩmwĩra atĩrĩ, Thiĩ ũcoke na njĩra ĩrĩa ũroimire nayo, ũkinye werũ wa Dameski; na wakinya kuo, ũitĩrĩrie Hazaeli maguta, atuĩke mũthamaki wa gũthamaka Suriata;nake Jehu wa Nimshi ũmũitĩrĩrie maguta, atuĩke mũthamaki wa gũthamakĩra Isiraeli; o nake Elisha wa Shafatu, wa kũu Abeli-mehola, ũmũitĩrĩrie maguta nĩguo agatuĩka mũnabii ithenya rĩaku.Na nĩgũgakinya atĩrĩ, atĩ mũndũ ũrĩa ũkahonoka kũũragwo na rũhiũ rũa Hazaeli, oragwo nĩ Jehu; nake ũrĩa ũkahonoka kũũragwo na rũhiũ rũa Jehu, oragwo nĩ Elisha.No rĩrĩ, nĩngwĩtigĩria andũ ngiri mũgwanja thĩinĩ wa Isiraeli, nao othe nĩ arĩa matarĩ maaturĩria Baali maru, o natuo tũnua twao tuothe tũtirĩ twamũmumunya.Tondũ ũcio agĩkiuma kũu, agĩthiĩ, agĩkora Elisha wa Shafatu agĩcimba na ndegwa ciohanĩtio igĩrĩ igĩrĩ, moha ikũmi na merĩ, aciumĩte thutha, nake we mwene aarĩ hamwe na icio cia rĩoha rĩa ikũmi na merĩ; nake Elija akĩgera harĩ we, akĩmũikĩria nguo yake ya igũrũ.Nake Elisha agĩgĩtiga ndegwa, akĩrũmĩrĩra Elija na ihenya, akĩmwĩra atĩrĩ, Ndagũthaitha ũreke ’thiĩ ngamumunye baba na maitũ, njoke ngũrũmĩrĩre. Nake Elija akĩmwĩra atĩrĩ, Coka; kaĩ ngũgirĩtie na kĩ?Agĩkĩhũndũka, oimĩte kũmũrũmĩrĩra, akĩnyita ndegwa igĩrĩ ciohanĩtio na mũtĩ wa ngingo, agĩcithĩnja, akĩruga nyama ciacio na mĩtĩ ya mĩnyamũ ĩrĩa yarutagwo wĩra nayo, akĩhe andũ arĩa maarĩ nake, nao makĩrĩa. Thutha wa ũguo agĩũkĩra, akĩrũmĩrĩra Elija, akĩmũtungatĩra.Na rĩrĩ, Beni-hadadi, mũthamaki wa Suriata, agĩcokanĩrĩria mbũtũ ciake ciothe cia ita; na hagĩkĩgĩa athamaki mĩrongo ĩtatũ na erĩ me hamwe nake, o na mbarathi na ngari cia ita; nake akĩambata, akĩrigicĩria Samaria arĩtunyane, akĩhũrana narĩo.Nake agĩkĩrekia andũ mathiĩ kũu itũũra rĩu thĩinĩ kwĩ Ahabu, mũthamaki wa Isiraeli, makamwĩre atĩrĩ, Beni-hadadi oiga ũũ:Betha ciaku na thahabu ciaku nĩ ciakwa; o na atumia aku no akwa, o nacio ciana ciaku iria njega mũno wĩ nacio nĩ ciakwa.Nake mũthamaki wa Isiraeli agĩgĩcokia akiuga atĩrĩ, Ĩĩ, ũguo uugĩte noguo, mũthamaki ũyũ mwathi wakwa; niĩ ndĩ waku, o na indo ciothe iria ndĩ nacio no ciaku.Nao andũ acio maareketio magĩthiĩ kuo rĩngĩ, makiuga atĩrĩ, Ũhoro ũyũ nĩguo Beni-hadadi aarĩtie, akoiga atĩrĩ, Ti-itherũ nĩndakũrekeirie andũ ngiuga atĩrĩ, Nĩũkũ’nengera betha ciaku, na thahabu ciaku, o na atumia aku, o na ciana ciaku;no rĩrĩ, rũciũ nĩngakũrekeria ndungata ciakwa, ihinda o ta rĩrĩ, ciũke ciururie nyũmba yaku, o na nyũmba cia ndungata ciaku; na nĩgũgakinya atĩrĩ, atĩ kĩndũ kĩrĩa gĩothe gĩkwendeka nĩ maitho maku, nĩmagakĩoya mathiĩ nakĩo.Nake mũthamaki wa Isiraeli agĩgĩĩta athuri othe a bũrũri wake, akĩmera atĩrĩ, Rĩu ndamũthaitha ta barai muone ũrĩa mũndũ ũyũ acarĩtie rũũgiti; nĩ ũndũ andekeirie andũ akanjĩtia atumia akwa, na ciana ciakwa, na betha ciakwa, o na thahabu ciakwa; na icio ciothe ndimũregeire.Nao athuri acio othe, na andũ ake othe, makĩmwĩra atĩrĩ, Menya ũigue ũguo oigĩte, kana wĩtĩkĩre.Tondũ ũcio agĩkĩĩra andũ acio maareketio nĩ Beni-hadadi atĩrĩ, Ĩrai mũthamaki ũcio mwathi wakwa ũũ: Maũndũ mothe marĩa wandekanĩirie niĩ, ndungata yaku, hĩndĩ ya mbere-rĩ, nĩngũmeka; no rĩrĩ, ũndũ ũyũ wa rĩu ndingĩwĩka. Nao areio acio magĩgĩthiĩ, makĩmũcokeria ũhoro.Ningĩ Beni-hadadi akĩmũrekeria mũndũ, akiuga atĩrĩ, ngai ciakwa iro’thũũra, o na ikĩrĩrĩrie gũ’thũũra, rũkũngũ rũa Samaria rũngĩigania andũ othe arĩa manũmĩrĩire, atĩ nĩguo o mũndũ wao arũrũme ngundi ĩmwe.Nake mũthamaki wa Isiraeli agĩgĩcokia akiuga atĩrĩ, Mwĩrei atĩrĩ, Nĩ kaba mũndũ ũrĩa ũkwĩoha indo ciake cia mbaara atige kwĩgatha ta mũndũ ũrĩa ũgũciohora.Na gũgĩkinya atĩrĩ, atĩ hĩndĩ ĩrĩa Beni-hadadi aaiguire ũhoro ũcio aatwarĩirũo, tondũ nĩ kũnyua aanyuaga njohi me na athamaki acio maarĩ nake hema-inĩ-rĩ, akĩĩra ndungata ciake atĩrĩ, Wĩthabei. Nao magĩĩthaba nĩguo makahũre itũũra rĩu.Na atĩrĩrĩ, mũnabii ũmwe agĩkuhĩhĩria Ahabu, mũthamaki wa Isiraeli, akĩmwĩra atĩrĩ, Jehova oigĩte ũũ: Nĩũrona kĩrĩndĩ gĩkĩ gĩothe kĩingĩ ũũ? Atĩrĩrĩ, nĩngũkĩrekereria ndĩkĩneane moko-inĩ maku ũmũthĩ; nawe nĩũkũmenya atĩ nĩ niĩ Jehova.Nake Ahabu agĩkĩũria atĩrĩ, Na ũndũ wa ũ? Nake akiuga atĩrĩ, Jehova oigĩte ũũ: Na ũndũ wa muumo wa anene a ng’ongo cia bũrũri waku. Ningĩ akĩũria atĩrĩ, Nũ ũgũtata ita? Agĩgĩcokia atĩrĩ, Nĩwe.Agĩgĩcokanĩrĩria muumo wa anene a ng’ongo, naguo warĩ andũ magana merĩ ma mĩrongo ĩtatũ na erĩ; na thutha wa acio, agĩcokereria andũ arĩa angĩ othe, naguo ũguo nĩ ta kuuga ciana cia Isiraeli ciothe, marĩ andũ ngiri mũgwanja.Nao magĩkiumagara mĩaraho. No rĩrĩ, Beni-hadadi nĩ kũnyua aanyuaga njohi, na aarĩ mũrĩu, arĩ hema-inĩ hamwe na athamaki, o acio mĩrongo ĩtatũ na erĩ arĩa maarĩ a kũmũteithia.Naguo muumo ũcio wa anene a ng’ongo cia bũrũri wa Ahabu ũkĩamba kuumagara; nake Beni-hadadi akĩrekania, nao andũ magĩcoka makĩmũhe ũhoro, makĩmwĩra atĩrĩ, Nĩ harĩ andũ maroka moimĩte Samaria.Nake agĩkiuga atĩrĩ, Mangĩkorũo mokĩte macirĩire kũgĩe thayũ-rĩ, magwatei mĩgwate; kana hihi mangĩkorũo mokĩte macirĩire kũgĩe mbaara-rĩ, nĩmagwatwo mĩgwate.Nao andũ acio magĩkiumagara moimĩte itũũra-inĩ, o muumo ũcio wa anene a ng’ongo cia bũrũri ũcio, o na athigari a ita arĩa maamoimĩte thutha.Nao o mũndũ agĩkĩũraga mũndũ wake; nao Asuriata magĩkĩũra, Aisiraeli magĩkĩmateng’eria; no Beni-hadadi, mũthamaki wa Suriata, akĩhaica mbarathi akĩĩhonokia, me hamwe na andũ ake arĩa maathiaga mahaicĩte mbarathi.Nake mũthamaki wa Isiraeli akiumagara, akĩhũranĩria mbarathi na ngari cia ita, agĩkĩũraga Asuriata rĩũragana inene mũno.Nake mũnabii ũcio agĩcoka agĩthengerera mũthamaki wa Isiraeli, akĩmwĩra atĩrĩ, Thiĩ ũgethagathage, na wĩbarĩrĩre wega ũmenye ũrĩa ũgeka; nĩ ũndũ mwaka ũyũ ũngĩ ũgĩũka kwambĩrĩrio, mũthamaki ũcio wa Suriata nĩagoka kũhũrana nawe.Na rĩrĩ, ndungata cia mũthamaki wa Suriata ikĩmwĩra atĩrĩ, Ngai yao nĩ ngai ya irĩma-inĩ, na ũndũ ũcio nĩguo watũmire magĩe na hinya kũrĩ ithuĩ; no rĩrĩ, reka tũkarũĩre nao kũndũ kwaraganu, na ti-itherũ nĩtũkũmakĩria hinya.Na wĩke atĩrĩ, weherie athamaki acio, o mũndũ ũmũthengie handũ hake, ũcokie anene a mbũtũ cia ita mathenya mao;ũcoke wĩtarĩre athigari a ita maigana o ta arĩa aku moragirũo, ũcokie mbarathi ithenya rĩa mbarathi ĩrĩa yothe yũrĩte, o nayo ngari ũmĩcokie ithenya rĩa ĩrĩa yothe yũrĩte o ro ũguo; na tũkahũranĩra nao kũndũ kwaraganu, na tũtirĩ hingo tũtakamakĩria hinya. Nake akĩigua uuge wao, agĩĩka o ta ũguo.Na gũgĩkinya atĩrĩ, atĩ mwaka ũyũ ũngĩ ũgĩũka kwambĩrĩrio-rĩ, Beni-hadadi agĩcokereria Asuriata, akĩambata agĩkinya Afeki, akahũrane na Isiraeli.Nacio ciana cia Isiraeli igĩcokanĩrĩrio, igĩtumwo rĩĩgu, igĩgĩthiĩ kũhũrana nao; nacio ciana icio cia Isiraeli ikĩamba hema ciacio ing’ethanĩire nao, ihaana o ta tũrũũru twĩrĩ tũnini twa tũũri tũtheri; no rĩrĩ, Asuriata maaiyũrĩte bũrũri ũcio wothe.Na rĩrĩ, mũndũ ũmwe wa Ngai agĩkuhĩhĩria mũthamaki wa Isiraeli, akĩaria nake akĩmwĩra atĩrĩ, Jehova oigĩte ũũ: Tondũ Asuriata moigĩte ciugo ici: Jehova nĩ Ngai wa irĩma-inĩ, no ti Ngai wa kũndũ kwaraganu-rĩ, tondũ wa ciugo icio nĩngũrekereria kĩrĩndĩ gĩkĩ gĩothe ndĩkĩneane moko-inĩ maku, na inyuĩ nĩmũkũmenya atĩ nĩ niĩ Jehova.Nao magĩgĩikara hema-inĩ ciao matukũ mũgwanja mang’ethanĩire. Na gũgĩkinya atĩrĩ, atĩ mũthenya wa mũgwanja mbaara ĩgĩthenganĩrĩrũo nĩguo ĩhũranwo; nacio ciana cia Isiraeli ikĩũraga Asuriata arĩa maathiaga na magũrũ ngiri igana rĩmwe mũthenya o ro ũmwe.No arĩa angĩ makĩũra magĩkinya Afeki, magĩtonya itũũra; naruo rũthingo rũarĩo rũkĩgũĩra andũ ngiri mĩrongo ĩĩrĩ na mũgwanja thĩinĩ wa andũ arĩa maatigarĩte. Nake Beni-hadadi akĩũra, agĩthiĩ itũũra thĩinĩ, agĩtonya nyũmba yarĩ na kanyũmba ga thĩinĩ o thĩinĩ mũno ma.Nacio ndungata ciake ikĩmwĩra ũũ: Atĩrĩrĩ, tũiguĩte atĩ athamaki a nyũmba ya Isiraeli nĩmaiguanagĩra tha mũno; twagũthaitha ũreke twĩohe nguo cia makũnia njohero, o na twĩĩkĩre mĩhĩndo mĩtwe, tuumagare, tũthiĩ kwĩ mũthamaki wa Isiraeli; hihi no gũkorũo nĩegũkũhonokia ũtũũre muoyo.Tondũ ũcio magĩkĩĩoha nguo cia makũnia njohero, na magĩĩkĩra mĩhĩndo mĩtwe, magĩthiĩ magĩkinya kwĩ mũthamaki wa Isiraeli, makĩmwĩra atĩrĩ, Ndungata yaku Beni-hadadi yoiga atĩrĩ, Ndagũthaitha ũreke ndũũre muoyo. Nake Ahabu akiuga atĩrĩ, Githĩ o na rĩu arĩ muoyo? Ũcio nĩ mũrũ wa awa.Nao andũ acio makĩbarĩrĩra ũhoro ũcio na kĩyo, magĩkĩhiũha kũnyita mĩario ĩo yake, nĩguo mamenye kana nĩĩringanĩte na meciria make, magĩkiuga atĩrĩ, Ĩĩ, ũcio mũrũ wa thoguo, Beni-hadadi. Agĩgĩcoka akiuga atĩrĩ, Thiĩi mũmũndehere. Beni-hadadi agĩkiuma, agĩthiĩ harĩ we; nake Ahabu akĩmũhaicithia ngari-inĩ yake thĩinĩ.Nake Beni-hadadi akĩmwĩra atĩrĩ, Matũũra marĩa baba aatunyire thoguo nĩngũgũcokeria; nawe ũcoke wĩthondekithĩrie handũ ha wonjoria kũu Dameski, o ta ũrĩa baba ethondekithĩirie Samaria. Nake Ahabu agĩkiuga atĩrĩ, Niĩ o na niĩ nĩngũreka ũthiĩ, tũrĩkanĩrĩte kĩrĩkanĩro kĩu nawe. Ũguo nĩguo aakĩrĩkanĩire nake, agĩcoka akĩmũreka ethiĩre.Na rĩrĩ, mũndũ ũmwe wa thiritũ ya ariũ a anabii akĩĩra mũndũ ũngĩ wa thiritũ yake, na ũndũ wa uuge wa Jehova atĩrĩ, Ndagũthaitha ũngũthe. Nake mũndũ ũcio akĩrega kũmũgũthaAgĩkĩmwĩra atĩrĩ, Tondũ ndũnaigua uuge wa Jehova-rĩ, ngũkwĩra atĩrĩ, atĩ o ro rĩu woima haha harĩ niĩ ũthiĩ, nĩũkũũragwo nĩ mũrũthi. Nake oima harĩ we, mũrũthi ũkĩmũkora, ũkĩmũũraga.Ningĩ akĩona mũndũ ũngĩ, akĩmwĩra atĩrĩ, Ndagũthaitha ngũtha. Nake mũndũ ũcio akĩmũgũtha, akĩmũtihia.Thutha wa ũguo mũnabii ũcio agĩgĩĩthiĩra, agĩikara mũkĩra-inĩ wa njĩra, etereire mũthamaki, nake nĩegarũrĩte ndakamenyeke akeyoha maitho na tama wake wa mũtwe.Na rĩrĩa mũthamaki aahĩtũkaga, akĩanĩrĩra mũthamaki, akĩmwĩra atĩrĩ, Niĩ, ndungata yaku, nĩndoimagarire ngĩthiĩ ngĩtonya ita-inĩ thĩinĩ, na atĩrĩrĩ, mũndũ ũmwe akĩgarũrũka agĩũka na kũrĩa ndĩ, akĩndehere mũndũ, akĩnjĩra atĩrĩ, Menyerera mũndũ ũyũ; na rĩrĩ, angĩũra nĩ ũndũ wa ũndũ o na ũrĩkũ-rĩ, muoyo waku ũkoima muoyo wake, kana ũrute taranda ĩmwe ya betha.Na tondũ niĩ ndungata yaku ndarĩ na mĩhang’o ya ũũ na ũũ-rĩ, mũndũ ũcio agĩgĩĩthiĩra, akĩagwo. Nake mũthamaki wa Isiraeli akĩmwĩra atĩrĩ, Ũguo noguo ituĩro rĩaku rĩgũtuĩka; wee mwene nĩwe wetuĩra ũguo.Nake akĩhiũha kũruta tama ũcio wa mũtwe maitho, nake mũthamaki wa Isiraeli akĩmũmenya atĩ nĩ wa thiritũ ya anabii.Nake mũndũ ũcio agĩkĩmwĩra atĩrĩ, Jehova oigĩte ũũ: Tondũ nĩwareka mũndũ ũrĩa ndaamũrire wa kũninwo ore oime moko-inĩ maku-rĩ, muoyo waku ũkoima muoyo wake, nao andũ aku moime andũ ake.Nake mũthamaki wa Isiraeli agĩkĩinũka gwake mũciĩ e na kĩeha mũno, na akaigua ũũru; agĩkinya Samaria.Na rĩrĩ, thutha wa maũndũ macio gũgĩkinya atĩrĩ, atĩ Nabothu, Mũjezireeli, agĩkorũo arĩ na mũgũnda wa mĩthabibu warĩ kũu Jezireeli, gũkuhĩ na nyũmba ya Ahabu, mũthamaki wa Samaria.Nake Ahabu agĩkĩaria na Nabothu, akĩmwĩra atĩrĩ, ’He mũgũnda waku wa mĩthabibu, ndĩũtue mũgũnda wa mboga, nĩ ũndũ nĩũkuhanĩrĩirie na nyũmba yakwa; na niĩ nĩngũkũhe mũgũnda ũngĩ wa mĩthabibu mwega gũkĩra ũcio waku ithenya rĩaguo; kana hihi ũngĩona arĩ wega-rĩ, ndakũhe mbia, o ta ũrĩa thogora waguo ũigana.Nake Nabothu akĩĩra Ahabu atĩrĩ, Jehova aro’thũũra ingĩkũhe ũgai ũrĩa aa baba maagaire, atĩ ũtuĩke waku.Nake Ahabu agĩkĩinũka gwake mũciĩ e na kĩeha mũno, na aiguĩte ũũru, nĩ ũndũ wa ũhoro ũcio erirũo nĩ Nabothu, Mũjezireeli; nĩ ũndũ oigire atĩrĩ, Ndingĩkũhe ũgai ũrĩa mababa maagaire. Nake agĩgĩĩkomia gĩtanda-inĩ gĩake, arorete rũgito, akĩrega kũrĩa irio.No rĩrĩ, Jezebeli, mũka, agĩthiĩ harĩ we akĩmũũria atĩrĩ, Nĩ kĩ gĩgĩtũmĩte ũigue ũũru ũũ na ngoro yaku, ũkarega kũrĩa irio?Nake akĩmũcokeria atĩrĩ, Nĩ ũndũ nĩ kwaria njarĩtie na Nabothu, Mũjezireeli, ngamwĩra atĩrĩ, ’He mũgũnda waku wa mĩthabibu na niĩ ngũhe mbia; kana ũngĩona arĩ wega, ngũhe mũgũnda ũngĩ wa mĩthabibu ithenya rĩaguo; nake aanjokeria atĩrĩ, Ndingĩkũhe mũgũnda wakwa wa mĩthabibu.Nake Jezebeli, mũka, agĩkĩmwĩra atĩrĩ, Na githĩ tiwe mwene ũthamaki wa Isiraeli? Gĩũkĩre ũrĩe irio, na ngoro yaku ĩkene; mũgũnda ũcio wa mĩthabibu wa Nabothu, Mũjezireeli-rĩ, nĩ niĩ ngũkũhe.Tondũ ũcio Jezebeli akĩandĩka marũa, akĩmekĩra rĩĩtwa rĩa Ahabu, akĩmacinĩrĩra rũũri rũake igũrũ, namo marũa macio akĩmatwarithĩria athuri o na anene arĩa maatũũranĩtie na Nabothu itũũra-inĩ rĩao.Namo marũa-inĩ macio akĩandĩka atĩrĩ, Hunjanĩriai ũhoro wa atĩ andũ mehinge kũrĩa irio; nake Nabothu mũmũtue ta arĩ mũnene thĩinĩ wa andũ;mũcoke mũige andũ erĩ, arĩa aaganu mũno, mbere yake, nao marekwo matuĩke aira a kũmũthitaka, moige atĩrĩ, Nĩũrumĩte Ngai, o na mũthamaki witũ. Mũcoke mũmũnyite, mũmũtware na kũu nja ya itũũra, mũmũhũre na mahiga nyuguto, akue.Nao andũ a itũũra rĩao, naguo ũguo nĩ ta kuuga athuri o na anene arĩa maatũũranĩtie nake itũũra-inĩ rĩu, magĩĩka o ta ũrĩa Jezebeli aarekanĩtie akamera meke, o ta ũguo marũa maandĩkĩtwo, macio aamatwarithĩirie.Magĩkĩhunjanĩria ũhoro atĩ andũ mehinge kũrĩa irio, nake Nabothu, makĩmũtua ta arĩ mũnene thĩinĩ wa andũ.Ningĩ andũ acio maathurĩtwo aaganu mũno magĩgĩtonya ho, magĩikara thĩ mbere yake; nao andũ acio aaganu magĩtuĩka aira a kũmũthitaka, magĩgĩthitaka Nabothu mbere ya andũ acio, makiuga atĩrĩ, Nabothu nĩarumĩte Ngai, o na mũthamaki witũ. Agĩkĩnyitwo, akiumio na kũu nja ya itũũra, nake akĩhũrũo na mahiga nyuguto, agĩgĩkua.Thutha ũcio hagĩkĩrekanio he Jezebeli, akĩĩrũo atĩrĩ, Nabothu nĩahũrĩtwo na mahiga nyuguto, na nĩakuĩte.Na gũgĩkinya atĩrĩ, atĩ Jezebeli aaigua atĩ Nabothu nĩahũrĩtwo na mahiga nyuguto, na atĩ nĩakuĩte-rĩ, agĩkĩĩra Ahabu atĩrĩ, Ũkĩra wĩgwatĩre mũgũnda wa mĩthabibu wa Nabothu, Mũjezireeli, o ũcio aaregire gũkwenderia na mbia, ũtuĩke waku; nĩ gũkorũo Nabothu ndarĩ muoyo, nĩakuĩte.Na gũgĩkinya atĩrĩ, atĩ Ahabu aaigua atĩ Nabothu nĩakuĩte-rĩ, agĩgĩũkĩra nĩguo aikũrũke athiĩ mũgũnda wa mĩthabibu wa Nabothu, Mũjezireeli, akawĩgwatĩre ũtuĩke wake.Na rĩrĩ, ndũmĩrĩri ya Jehova ĩgĩkinyĩrĩra Elija, Mũtishibi, akĩĩrũo atĩrĩ,Ũkĩra ũikũrũke ũkore Ahabu, mũthamaki wa Isiraeli, ũrĩa ũtũũraga Samaria; atĩrĩrĩ, rĩu e mũgũnda wa mĩthabibu ũrĩa ũrarĩ wa Nabothu; aikũrũkĩte akawĩgwatĩre ũtuĩke wake.Nawe ũkĩarie nake, ũmwĩre atĩrĩ, Jehova oigĩte ũũ: Githĩ nĩworagana, o na wegwatĩra kĩndũ kĩene? Ũkĩarie nake, ũmwĩre atĩrĩ, Jehova aakiuga ũũ: O handũ hau ngui iracũnĩire thakame ya Nabothu-rĩ, noho ngui igacũnĩra thakame yaku, o yaku we mwene.Nake Ahabu agĩkĩũria Elija atĩrĩ, Hĩ! Wee thũ yakwa, anga ningĩ ũgũkĩngora? Nake agĩcokia atĩrĩ, Ĩĩ, nĩngũkorete, nĩ ũndũ nĩwĩtwarĩrĩire wĩki-inĩ wa maũndũ marĩa monagwo marĩ moru nĩ Jehova.Atĩrĩrĩ, nĩngũkũrehithĩrie ũũru ũgũcokerere, njikare ta arĩ kũhaata ngũkũhaatithia ũthire biũ; na ’ninĩre Ahabu mwana o wothe wa kahĩĩ, ũrĩa ngombo, o na ũrĩa ũtarĩ ngombo, gũkũ Isiraeli;nayo nyũmba yaku ndĩmĩtue o ta nyũmba ya Jeroboamu wa Nebati, o na ta nyũmba ya Baasha wa Ahija, nĩ ũndũ wa ũrĩa ũ’thirĩkĩtie ũkandakaria, na ũgatũma andũ a Isiraeli mehie.O naho ha ũhoro wa Jezebeli-rĩ, Jehova agĩkĩaria, akiuga atĩrĩ, Ngui ikarĩĩra Jezebeli o hau rũirigo-inĩ rũa hinya rũa Jezireeli.Na rĩrĩ, mũndũ wa Ahabu ũrĩa ũgakuĩra itũũra-inĩ-rĩ, akarĩĩka nĩ ngui; o nake ũrĩa ũgakuĩra gĩthaka-inĩ-rĩ, akarĩĩka nĩ nyamũ cia rĩera-inĩ.(No ti-itherũ gũtiarĩ mũndũ ũngĩ o na ũmwe wetwarĩrĩire wĩki-inĩ wa maũndũ marĩa monagwo marĩ moru nĩ Jehova ta Ahabu, nĩ kũhatĩrĩrio nĩ Jezebeli, mũka.Tondũ nĩekaga maũndũ me thahu mũno, nĩ ũndũ wa ũrĩa aarũmĩrĩire mĩhianano, o ta ũrĩa maũndũ mothe marĩa mekagwo nĩ Aamori maatariĩ, o acio Jehova aaingatire, akĩmeheria mbere ya ciana cia Isiraeli.)Na gũgĩkinya atĩrĩ, atĩ Ahabu aaigua ciugo icio, agĩgĩtembũranga nguo ciake, akĩĩhumba nguo ya ikũnia mwĩrĩ, akĩĩhinga kũrĩa irio, agĩkomera tama wa ikũnia, na agathiaga ecekehetie.Nakĩo kiugo kĩa Jehova gĩgĩkinyĩrĩra Elija, Mũtishibi, akĩĩrũo atĩrĩ,Nĩũkuona ũrĩa Ahabu enyihĩtie mbere yakwa? Tondũ wa ũguo enyihĩtie mbere yakwa-rĩ, ndirehe ũũru ũcio matukũ-inĩ make; no matukũ-inĩ ma mũriũ, nĩguo ngarehere nyũmba yake ũũru ũcio.Na rĩrĩ, andũ a mabũrũri ma Suriata na Isiraeli makĩnina mĩaka ĩtatũ kĩrũmanĩrio matarĩ na mbaara.Na gũgĩkinya atĩrĩ, atĩ mwaka wa ĩtatũ wakinya, Jehoshafatu, mũthamaki wa Juda, agĩikũrũka agaceerere mũthamaki wa Isiraeli.Nake mũthamaki wa Isiraeli akĩĩra ndungata ciake atĩrĩ, Githĩ mũtiũĩ atĩ Ramothu-gileadi nĩ itũũra riitũ, na tũikarĩte o ro ũguo tũkaaga kũrĩruta moko-inĩ ma mũthamaki wa Suriata?Nake agĩkĩũria Jehoshafatu atĩrĩ, Nĩũgwĩtĩkĩra gũtwarana na niĩ tũkahũranĩre mbaara o kũu Ramothu-gileadi? Nake Jehoshafatu agĩcokeria mũthamaki wa Isiraeli atĩrĩ, Niĩ tũrĩ o ũndũ ũmwe nawe, o nao andũ akwa no ta andũ aku, o nacio mbarathi ciakwa no ta mbarathi ciaku.Ningĩ Jehoshafatu akĩĩra mũthamaki wa Isiraeli atĩrĩ, Ndagũthaitha ũtuĩrie ũhoro he Jehova ũmũthĩ.Nake mũthamaki wa Isiraeli agĩkĩũnganithia anabii, marĩ ta andũ magana mana, akĩmoria atĩrĩ, ’Thiĩ ngahũrane mbaara na Ramothu-gileadi, kana ndige? Nao magĩkiuga atĩrĩ, Thiĩ, nĩ ũndũ Jehova nĩekũrĩrekereria arĩneane moko-inĩ maku, wee mũthamaki witũ.No rĩrĩ, Jehoshafatu akĩũria atĩrĩ, Thengia andũ aya-rĩ, kaĩ gũkũ gũtakĩrĩ mũnabii wa Jehova, tũgatuĩrie ũhoro harĩ we?Nake mũthamaki wa Isiraeli akĩĩra Jehoshafatu atĩrĩ, Nĩhatigarĩte mũndũ ũmwe ũrĩa ũngĩhota gũtũtuĩrĩria ũhoro he Jehova, na etagwo Mikaya wa Imula; no nĩndĩmũhohete; nĩ ũndũ ndandathagĩra maũndũ mega, tiga o moru. Nake Jehoshafatu agĩkiuga atĩrĩ, Hĩ! Tiga kuuga ũguo, mũthamaki ũyũ.Hĩndĩ ĩo mũthamaki wa Isiraeli agĩgĩĩta mũndũ ũmwe wa arĩa mehokeirũo wĩra wa mũciĩ wake, akĩmwĩra atĩrĩ, Ndehere Mikaya wa Imula narua.Na rĩrĩ, mũthamaki wa Isiraeli, o na Jehoshafatu, mũthamaki wa Juda, mũndũ o mũndũ aaikarĩire gĩtĩ gĩake gĩa ũthamaki, mehumbĩte nguo ciao cia ũthamaki, magagĩikara handũ kawerũ-inĩ itonyero-inĩ rĩa kĩhingo gĩa Samaria; nao anabii acio othe makĩratha mohoro me mbere yao.Nake Zedekia wa Kenaana nĩethondekeire hĩa cia igera, akiuga atĩrĩ, Jehova oigĩte ũũ: Ici nĩcio ũgatindĩka Asuriata nacio, o nginya maninwo biũ.Nao anabii othe magĩkĩratha mohoro o ta macio, makiuga atĩrĩ, Thiĩ Ramothu-gileadi, na nĩũkũgĩa na mũnyaka; nĩ ũndũ Jehova nĩekũrĩrekereria arĩneane moko-inĩ maku, wee mũthamaki ũyũ.Nake mũrekio ũrĩa wathiĩte gwĩta Mikaya akĩaria nake, akĩmwĩra ũũ: Atĩrĩrĩ, ũhoro wa anabii arĩa angĩ othe ũheanĩtwo atĩ mũthamaki nĩekuona wega, ũkaario o ũndũ ũmwe; nawe ndagũthaitha reka ũhoro waku ũtuĩke o ta wao, mũndũ o mũndũ, warie o ũhoro wa atĩ nĩgũkuoneka maũndũ mega.Nake Mikaya akiuga atĩrĩ, O ta ũrĩa Jehova atũũraga muoyo-rĩ, ũndũ ũrĩa Jehova arĩnjĩra, noguo ndĩrĩaria.Na rĩrĩ, aakinya he mũthamaki, mũthamaki agĩkĩmũũria ũũ: Atĩrĩrĩ, Mikaya, tũthiĩ Ramothu-gileadi tũkahũrane mbaara, kana tũtige? Nake akĩmũcokeria atĩrĩ, Thiĩi, na mũkagĩe na mũnyaka; nake Jehova nĩekũrĩrekereria arĩneane moko-inĩ maku, mũthamaki ũyũ;Nake mũthamaki akĩmwĩra atĩrĩ, Ngũkwĩhĩtithia maita maigana ngwĩre ndũkanjĩre ũndũ o na ũrĩkũ tiga o ũrĩa wa ma, ũkĩgwetaga rĩĩtwa rĩa Jehova?Nake agĩgĩcokia atĩrĩ, Nĩ kuona nyonete Aisiraeli othe maharaganĩirie irĩma-inĩ, o ta mbũri itarĩ na mũrĩithi; nake Jehova akiuga atĩrĩ, Aya nĩ kwaga maagĩte mũndũ wa kũmaatha; nĩmarekwo macoke o mũndũ gwake mũciĩ na thayũ.Nake mũthamaki wa Isiraeli agĩkĩĩra Jehoshafatu atĩrĩ, Ndikwĩrire atĩ ndangĩndathĩra maũndũ mega, tiga o moru?Nake Mikaya agĩkĩmwĩra atĩrĩ, Akorũo nĩ ũguo-rĩ, ta gĩthikĩrĩrie ngũhe ũhoro wa Jehova; nĩ kuona nyonete Jehova aikarĩire gĩtĩ gĩake kĩa ũnene, o nayo mbũtũ yothe ya Igũrũ ĩkarũgama guoko-inĩ gwake kwa ũrĩo, o na kwa ũmotho.Nake Jehova aakiuga atĩrĩ, Nũ ũkũhenereria Ahabu, nĩguo aambate akagũe Ramothu-gileadi? Nao ũmwe akĩaria akoiga ũũ, na ũrĩa ũngĩ ũũNaho haakiumĩra roho ũmwe, warũgama mbere ya Jehova, woiga atĩrĩ, Nĩ niĩ ngũmũhenereria.Nake Jehova aakĩmũũria atĩrĩ, Ũkũmũhenereria atĩa hihi? Naguo woiga atĩrĩ, Nĩ gũthiĩ ngũthiĩ ngatuĩke roho wa maheni ngĩaria na tũnua twa anabii ake othe. Nake aakiuga atĩrĩ, Ĩĩ, wee nĩũkũmũhenereria, na nĩũkũhootana; ta gĩthiĩ wĩke o ta ũguo woiga.Tondũ ũcio ũhoro ũtariĩ ũũ, atĩ Jehova nĩ gwĩkĩra ekĩrĩte roho wa kũhenania ũkaaria na tũnua twa anabii aya aku othe; nake Jehova nĩagwathĩrĩirie ũũru ũgũkore.Hĩndĩ ĩo Zedekia wa Kenaana agĩthengerera Mikaya, akĩmũgũtha ikai, akĩmũũria atĩrĩ, Hĩ! Kaĩ Roho wa Jehova agereire njĩra ĩrĩkũ aandiga, atĩ nĩguo oke aarie nawe?Nake Mikaya akĩmwĩra ũũ: Atĩrĩrĩ, nĩũkamenya ũhoro ũcio mũthenya ũrĩa ũgatonya nyũmba ĩrĩ na kanyũmba ga thĩinĩ o thĩinĩ mũno ma ũkehithe.Nake mũthamaki wa Isiraeli agĩkiuga atĩrĩ, Ta nyitai Mikaya, mũmũcokie he Amoni, mũnene wa itũũra, o na he Joashu, mũrũ wa mũthamaki;mũmere atĩrĩ, Mũthamaki witũ oiga ũũ: Ikiai mũndũ ũyũ korokoro-inĩ, na ahinyĩrĩrio mũno, aheagwo irio itarĩ njega o na maĩ matheri mũira wa ngacoka na thayũ.Nake Mikaya agĩkiuga atĩrĩ, Ũngĩgacoka na thayũ o na atĩa-rĩ, ti Jehova warĩtie na niĩ. Ningĩ akiuga atĩrĩ, Ta wĩiguĩrei ũhoro ũcio, andũ aya inyuothe.Tondũ ũcio mũthamaki wa Isiraeli, o na Jehoshafatu mũthamaki wa Juda, magĩkĩambata magĩthiĩ Ramothu-gileadi.Nake mũthamaki wa Isiraeli akĩĩra Jehoshafatu atĩrĩ, Niĩ nĩngwĩgarũra ũrĩa ’haana ndikamenyeke, njoke ndonye ita-inĩ; no wee wĩhumbe nguo ciaku cia ũthamaki. Tondũ ũcio mũthamaki wa Isiraeli agĩkĩĩgarũra ndakamenyeke, agĩtonya ita-inĩ.Na rĩrĩ, mũthamaki wa Suriata nĩaathĩte anene mĩrongo ĩtatũ na erĩ a ngari ciake cia ita, akamera atĩrĩ, Mũtikanarũe na mũndũ o na ũrĩkũ, mũnyinyi kana mũnene, tiga o mũthamaki wa Isiraeli wiki.Na gũgĩkinya atĩrĩ, atĩ hĩndĩ ĩrĩa anene acio a ngari cia ita monire Jehoshafatu, makiuga atĩrĩ, Ti-itherũ ũyũ nĩwe mũthamaki wa Isiraeli; magĩkĩmũgarũrũkĩra nĩguo mahũrane nake; nake Jehoshafatu agĩkiuga mbu.Na gũgĩkinya atĩrĩ, atĩ hĩndĩ ĩrĩa anene acio a ngari cia ita monire atĩ ũcio tiwe mũthamaki wa Isiraeli, makĩhũndũka magĩtiga kũmũteng’eria.Na rĩrĩ, mũndũ ũmwe akĩgeta ũta wake, agĩikia mũguĩ o ro ũguo atarĩ mũndũ agerete, akĩrathĩra mũthamaki wa Isiraeli o gatagatĩ-inĩ ka marathĩkanĩrio ma nguo ciake cia ita, iria cia igera; na tondũ ũcio mũthamaki wa Isiraeli agĩkĩĩra mũtwari wa ngari yake atĩrĩ, Garũra ngari ũndute mbũtũ-inĩ ya ita; nĩ ũndũ ndĩ mũguraru mũno ma.Nayo mbaara ĩo ĩgĩkĩneneha mũno mũthenya ũcio, nake mũthamaki agĩtinda atiirĩtwo ngari-inĩ yake ya ita ang’etheire Asuriata, akĩya gũkua o hwaĩ-inĩ, naho hau aagurarĩte hakiura thakame ĩgĩitĩka ngari-inĩ yake ya ita thĩinĩ.Gũgĩkĩanĩrĩrũo na mũgambo mũnene kũu mbũtũ-inĩ ya ita, o riũa rĩgĩthiĩ gũthũa, gũkĩĩranwo atĩrĩ, Andũ othe, mũndũ o mũndũ nĩainũke itũũra-inĩ rĩao, na mũndũ o mũndũ acoke bũrũri wao.Ũguo nĩguo mũthamaki ũcio aagĩkuire, agĩtwarũo Samaria, nao magĩgĩthika mũthamaki ũcio kũu Samaria.Nayo ngari ĩo ya ita makĩmĩthambĩria karia-inĩ ga kũu Samaria, nacio ngui igĩcũnĩra thakame yake o kũu karia-inĩ kau, o kau gethambagwo nĩ aka a maraya, o ta ũrĩa ũhoro wa Jehova ũrĩa aarĩtie watariĩ.Na rĩrĩ, ciĩko iria ingĩ cia Ahabu, o na maũndũ mothe marĩa ekire, o na nyũmba ya mĩguongo ĩrĩa aakithirie, o na matũũra mothe marĩa aakithirie-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Ahabu agĩgĩkoma hamwe na maithe; nake Ahazia, mũrũwe, agĩthamaka ithenya rĩake.Na rĩrĩ, Jehoshafatu, mũrũ wa Asa, aambĩrĩirie gũthamakĩra Juda mwaka wa ĩna ĩrĩa Ahabu, mũthamaki wa Isiraeli, aakorirũo athamakĩte.Nake Jehoshafatu aarĩ wa mĩaka mĩrongo ĩtatũ na ĩtano hĩndĩ ĩrĩa aambĩrĩirie gũthamaka; agĩthamaka mĩaka mĩrongo ĩĩrĩ na ĩtano arĩ Jerusalemu. Nake nyina etagwo Azuba, mwarĩ wa Shilihi.Nake agĩkĩrũmĩrĩra mĩthiĩre ĩrĩa yothe ithe, Asa, aathiaga nayo; na ndaigana kũgarũrũka na mwena, atĩ nĩguo amĩtige, no gwĩka ekaga maũndũ marĩa monagwo marĩ mega nĩ Jehova; no rĩrĩ, matĩri ma kũndũ gũtũũgĩru matiigana kweherio; nao andũ no maarutagĩra magongona kuo, na magacinĩra ũbumba matĩri-inĩ macio ma kũndũ gũtũũgĩru.Nake Jehoshafatu akĩara ũhoro na mũthamaki wa Isiraeli wa atĩ magĩe na thayũ.Na rĩrĩ, ciĩko iria ingĩ cia Jehoshafatu, o na hinya wake ũrĩa onanirie, na ũhoro wake wa ũrĩa aarũire mbaara-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda?Namo matigari ma andũ arĩa maarũmagĩrĩra ũmaraya wa arũme na arũme arĩa angĩ, o macio maatigarĩte matukũ-inĩ ma Asa, ithe, akĩmathengia bũrũri ũcio biũ.Na rĩrĩ, bũrũri wa Edomu matukũ macio gũtiarĩ mũthamaki, no mũndũ wathurĩtwo wa kũmũikarĩrĩria.Nake Jehoshafatu nĩaathondekithirie marikabu cia Tarishishi cia gũthiĩ Ofiru igĩre thahabu; no itiathiire, nĩ gũkorũo marikabu icio nĩcioinĩkangĩire Ezioni-geberi.Hĩndĩ ĩo Ahazia, mũrũ wa Ahabu, agĩkĩĩra Jehoshafatu atĩrĩ, Reka ndungata ciakwa itwarane na ndungata ciaku marikabu-inĩ. No Jehoshafatu ndaigana gwĩtĩkĩra.Nake Jehoshafatu agĩgĩkoma hamwe na maithe, agĩthikwo o hamwe na maithe itũũra-inĩ rĩa Daudi, ithe; nake Jehoramu mũrũwe agĩthamaka ithenya rĩake.Na rĩrĩ, Ahazia, mũrũ wa Ahabu, aambĩrĩirie gũthamakĩra Isiraeli o kũu Samaria mwaka wa ikũmi na mũgwanja ĩrĩa Jehoshafatu, mũthamaki wa Juda, aakorirũo athamakĩte; nake agĩgĩthamakĩra Isiraeli mĩaka ĩĩrĩ.Agĩgĩĩka maũndũ marĩa monagwo marĩ moru nĩ Jehova, na akĩrũmĩrĩra mĩthiĩre ya ithe, o na mĩthiĩre ya nyina, o na mĩthiĩre ya Jeroboamu wa Nebati ũrĩa watũmire Aisiraeli o nao mehie.Nake agĩtungatĩra Baali, akĩmĩinamĩrĩra akĩmĩhoya, agĩgĩthirĩkia Jehova, Ngai wa Isiraeli, akĩmũrakaria o ta ũrĩa maũndũ mothe marĩa ithe ekĩte maatariĩ.NA RĨRĨ, Ahabu aarĩkia gũkua, Amoabi magĩũkĩrĩra Isiraeli, makĩmarema.Nake Ahazia akĩgũa thĩ oimĩte ndirica-inĩ ya kanyũmba gake ka igũrũ o kũu Samaria, akĩrũara; agĩkĩrekia andũ, akĩmera atĩrĩ, Thiĩi mũkanduĩrĩrie ũhoro he Baali-zebubu, ngai ya Ekironi, mũmĩũrie kana nĩngũhona ndũari ĩno.No mũraika wa Jehova agĩkĩĩra Elija, Mũtishibi, atĩrĩ, Ũkĩra, ũgacemanie na arekio acio a mũthamaki wa Samaria, ũmorie atĩrĩ, Nĩ Ngai gũtarĩ thĩinĩ wa Isiraeli, atĩ nĩkĩo mũgũthiĩ gũtuĩria ũhoro he Baali-zebubu, ngai ya Ekironi?Tondũ ũcio rĩu Jehova oiga ũũ: Ndũngiuma ũrĩrĩ ũcio ũhaicĩte; no ti-itherũ nĩũgũkua. Nake Elija agĩĩthiĩra.Nao arekio acio magĩgĩcoka he mũthamaki; nake akĩmoria atĩrĩ, Kaĩ mwakĩhũndũka nĩ ũndũ kĩ?Magĩkĩmwĩra ũũ: Nĩ mũndũ ũũkire aacemania na ithuĩ, aatwĩra atĩrĩ, Hũndũkai mũcoke he mũthamaki ũcio ũmũrekirie, mũmwĩre atĩrĩ, Jehova oiga ũũ: Nĩ Ngai gũtarĩ thĩinĩ wa Isiraeli atĩ nĩkĩo ũkũrekia andũ magatuĩrie ũhoro he Baali-zebubu, ngai ya Ekironi? Tondũ ũcio ndũngiuma ũrĩrĩ ũcio ũhaicĩte; no ti-itherũ nĩũgũkua.Nake agĩkĩmoria atĩrĩ, Mũndũ ũcio ũcemanirie na inyuĩ, aamũhe ũhoro ũcio-rĩ, egũtariĩ atĩa?Makĩmũcokeria atĩrĩ, Nĩ mũndũ ũkwĩhumbĩte gĩthii, na akeoha mũkwa njohero. Nake agĩkiuga atĩrĩ, Ũcio nĩ Elija, Mũtishibi.Hĩndĩ ĩo mũthamaki agĩkĩmũrekeria mũnene wa athigari mĩrongo ĩtano, e na athigari ake mĩrongo ĩtano, nake akĩambata agĩkinya harĩ we; na atĩrĩrĩ, aakorirũo aikarĩte o gacũmbĩrĩ ga kĩrĩma. Nake agĩkĩmwarĩria, akĩmwĩra ũũ: Atĩrĩrĩ, wee mũndũ ũyũ wa Ngai, mũthamaki witũ oiga atĩrĩ, Ikũrũka.Nake Elija agĩcokia akĩĩra mũnene ũcio wa athigari mĩrongo ĩtano atĩrĩ, Ingĩkorũo ndĩ mũndũ wa Ngai-rĩ, mwaki nĩũikũrũke uume igũrũ, ũkũninanĩrie na mĩrongo ĩo yaku ĩtano. Hagĩgĩikũrũka mwaki uumĩte igũrũ, ũkĩmũninanĩria na mĩrongo ĩo yake ĩtano.Ningĩ mũthamaki akĩmũrekeria mũnene ũngĩ wa athigari mĩrongo ĩtano na mĩrongo yake ĩtano. Nake mũnene ũcio akĩmwĩra atĩrĩ, Wee mũndũ ũyũ wa Ngai, mũthamaki witũ oiga atĩrĩ, Ikũrũka narua.Nake Elija akĩmũcokeria akĩmwĩra atĩrĩ, Ingĩkorũo ndĩ mũndũ wa Ngai-rĩ, mwaki nĩũikũrũke uume igũrũ, ũkũninanĩrie na mĩrongo ĩo yaku ĩtano. Naguo mwaki wa Ngai ũgĩikũrũka uumĩte igũrũ, ũkĩmũninanĩri na mĩrongo ĩo yake ĩtano.Ningĩ akĩrekia mũnene ũngĩ wa gatatũ wa athigari mĩrongo ĩtano, na mĩrongo yake ĩtano. Nake mũnene ũcio wa athigari mĩrongo ĩtano wa gatatũ akĩambata, agĩthiĩ akĩmũturĩria ndu, akĩmũthaitha, akĩmwĩra ũũ: Atĩrĩrĩ, wee mũndũ ũyũ wa Ngai, ndagũthaitha, ũreke muoyo wakwa, o na mĩoyo ya ndungata ici ciaku mĩrongo ĩtano, yonwo ta ĩrĩ kĩndũ kĩĩ bata mũno nĩwe.Nĩnjũĩ atĩ nĩharokĩte mwaki uumĩte igũrũ, ũranina anene acio erĩ a athigari mĩrongo ĩtano hamwe na athigari ao mĩrongo ĩtano ĩtano; no rĩrĩ, reka muoyo wakwa wonwo ta ũrĩ kĩndũ kĩĩ bata mũno nĩwe.Nake mũraika wa Jehova agĩkĩĩra Elija atĩrĩ, Ikũrũka ũtwarane nake; na ndũkamwĩtigĩre. Nake agĩgĩũkĩra, agĩikũrũka agĩtwarana nake, magĩgĩkinya he mũthamaki.Nake Elija akĩmwĩra atĩrĩ, Jehova cigĩte ũũ: Tondũ ũtũmĩte andũ magatuĩrie ũhoro he Baali-zebubu, ngai ya Ekironi-rĩ, nĩ Ngai gũtarĩ thĩinĩ wa Isiraeli wa gũtuĩria ũhoro harĩ we? Tondũ wa ũguo wĩkĩte, ndũkoima ũrĩrĩ ũcio ũhaicĩte; no ti-itherũ nĩũgũkua.Nake agĩgĩkua o ta ũrĩa uuge wa Jehova watariĩ ũcio warĩtio nĩ Elija. Nake Jehoramu, mũrũ wa ithe, akĩambĩrĩria gũthamaka ithenya rĩake o mwaka wa ĩĩrĩ ĩrĩa Jehoramu, mũrũ wa Jehoshafatu, aakorirũo athamakĩire Juda nĩ ũndũ Ahazia ndaarĩ na mwana wa kahĩĩ.Na rĩrĩ, ciĩko iria ingĩ cia Ahazia-rĩ, anga itiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Na gũgĩkinya atĩrĩ, atĩ hĩndĩ ĩrĩa Jehova aacirĩire kuoya Elija amũtware igũrũ na ũndũ wa kĩhuhũkanio kĩa rũhuho-rĩ, Elija ũcio nĩ gũthiĩ maathiaga na Elisha moimĩte Giligali.Nake Elija akĩĩra Elisha atĩrĩ, Ndagũthaitha ũikarage haha; nĩ ũndũ Jehova nĩandeketie ’thiĩ o nginya Beth-eli. Nake Elisha akĩmwĩra atĩrĩ, O ta ũrĩa Jehova atũũraga muoyo, o na ta urĩa wee mwene ũtũũraga muoyo-rĩ, ndingĩgũtiga. Tondũ ũcio magĩgĩikũrũka magĩkinya Beth-eli.Nao andũ a thiritũ ya ariũ a anabii arĩa maarĩ kũu Beth-eli makiumagara, magĩkinya he Elisha, makĩmũũria atĩrĩ, Nĩũramenya atĩ Jehova nĩekuoya mwathi waku, amweherie harĩ wee ũmũthĩ, atige gũcoka gũgwatha? Nake akiuga atĩrĩ, Ĩĩ, nĩnjũĩ; inyuĩ ta wĩkirĩrei.Ningĩ Elija akĩmwĩra atĩrĩ, Elisha, ndagũthaitha ũikarage hawa; nĩ ũndũ Jehova nĩandeketie ’thiĩ Jeriko. Nake akiuga atĩrĩ, O ta ũrĩa Jehova atũũraga muoyo, o na ta ũrĩa wee mwene ũtũũraga muoyo-rĩ, ndingĩgũtiga. Tondũ ũcio magĩgĩthiĩ magĩkinya Jeriko.Nao andũ a thiritũ ya ariũ a anabii arĩa maarĩ kũu Jeriko magĩkuhĩhĩria Elisha, makĩmũũria atĩrĩ, Nĩũramenya atĩ Jehova nĩekuoya mwathi waku, amweherie harĩ wee ũmũthĩ, atige gũcoka gũgwatha? Nake agĩcokia atĩrĩ, Ĩĩ, nĩnjũĩ; inyuĩ ta wĩkirĩrei.Ningĩ Elija akĩmwĩra atĩrĩ, Ndagũthaitha ũikarage haha; nĩ ũndũ Jehova nĩandeketie ’thiĩ Jorodani. Nake akiuga atĩrĩ, O ta ũrĩa Jehova atũũraga muoyo, o na ta ũrĩa wee mwene ũtũũraga muoyo-rĩ, ndingĩgũtiga. Magĩkĩgwata njĩra o erĩ.Na rĩrĩ, andũ mĩrongo ĩtano a thiritũ ya ariũ a anabii magĩthiĩ, makĩrũgama handũ haraya mang’ethanĩire nao; nao acio erĩ makĩrũgama hakuhĩ na Jorodani.Nake Elija akĩruta nguo yake ya igũrũ, akĩmĩkũnjakũnja, akĩgũtha maĩ, namo makĩgayũkana ũũ na ũũ, na tondũ ũcio o erĩ magĩkĩringĩra thĩ nyũmũ.Na gũgĩkinya atĩrĩ, atĩ maaringa mũrĩmo, Elija akĩĩra Elisha ũũ, Hoya ũndũ ũrĩa ũkwenda ngwĩke o mbere itanathengio harĩ wee. Nake Elisha akiuga atĩrĩ, Ndagũthaitha ũngaĩre magai merĩ ma hinya wa roho waku magĩe na niĩ.Nake akiuga atĩrĩ, Nĩwahoya ũndũ wĩ hinya; no rĩrĩ, ũngĩkorũo nĩũrĩnyona ngĩeherio harĩ wee-rĩ, ũndũ ũcio nĩũrĩgũkora; no kũngĩkorũo ti ũguo, ũndũ ũcio ndũrĩgũkora.Na gũgĩkinya atĩrĩ, atĩ hĩndĩ ĩrĩa maathiaga na njĩra o ro ũguo, makĩaranagĩria-rĩ, atĩrĩrĩ, makiumĩrĩrũo nĩ ngari yarĩrĩmbũkaga ta mwaki, o na mbarathi ciarĩrĩmbũkaga ta mwaki, ikĩmagayũkania o erĩ magĩtigana; nake Elija agĩkĩambatio igũrũ na kĩhuhũkanio kĩa rũhuho.Nake Elisha agĩkĩona ngari ĩo, akĩanĩrĩra akiuga atĩrĩ, Ĩ baba, ĩ baba-ĩ! Nĩwe ũrarĩ ngari cia Isiraeli o na andũ arĩa mathiaga mahaicĩte mbarathi ciakuo! No ndaigana gũcoka kũmuona. Nake agĩkĩnyita nguo ciake mwene, agĩcitembũrania icunjĩ igĩrĩ.Ningĩ akĩoya nguo ya igũrũ ya Elija, ĩrĩa yagũĩte thĩ yumĩte harĩ we, akĩhũndũka, akĩrũgama hũgũrũrũ-inĩ cia Jorodani.Agĩkĩoya nguo ĩo ya igũrũ ya Elija ĩrĩa yagũĩte thĩ yumĩte harĩ we, akĩgũtha maĩ nayo akiugaga atĩrĩ, Jehova, Ngai wa Elija, arĩ ha? Na rĩrĩ, hĩndĩ ĩrĩa o nake aagũthire maĩ-rĩ, makĩgayũkana ũũ na ũũ; nake Elisha agĩkĩringa mũrĩmo.Na rĩrĩ, hĩndĩ ĩrĩa ariũ a anabii arĩa maaikaire mamũng’etheire kũu Jeriko maamuonire-rĩ, makiuga atĩrĩ, Roho wa Elija nĩũgũtũũra na Elisha. Nao magĩgĩthiĩ kũmũthagania, makĩinamĩrĩra o hau thĩ mbere yake,makĩmwĩra ũũ: Atĩrĩrĩ, ithuĩ, ndungata ciaku, twĩ na andũ marĩ hinya mĩrongo ĩtano; twagũthaitha ũreke mathiĩ magacarie mwathi waku; nĩ getha hihi roho wa Jehova ndũgakorũo ũmũiyũkĩtie, ũkamũikia kũndũ kĩrĩma-inĩ kĩmwe, kana o kĩanda-inĩ. Nake agĩkiuga atĩrĩ, Tigai kũrekania.Nao rĩrĩa maamũringĩrĩirie o nginya agĩconoka-rĩ, agĩkiuga atĩrĩ, Kĩmarekiei. Magĩkĩrekia andũ mĩrongo ĩtano, nao makĩmũcaria mĩthenya ĩtatũ, no matiamuonire.Magĩkĩmũcokerera, tondũ aaikarĩte o Jeriko; nake akĩmera atĩrĩ, Githĩ ndiamwĩrire, Tigai gũthiĩ?Nao andũ a itũũra rĩu magĩkĩĩra Elisha ũũ: Atĩrĩrĩ, twagũthaitha, ta rora handũ haha itũũra rĩrĩ rĩrĩ, atĩ nĩ hega mũno, o ta ũrĩa wee, mwathi witũ ũkwĩonera; no rĩrĩ, maĩ maho nĩ moru, o naguo tĩri waho nĩũhunithagia ũhiũ.Nake agĩkiuga atĩrĩ, Ta ndeherei kanyũngũ kerũ, na mũgekĩre cumbĩ thĩinĩ. Nao magĩgatwara harĩ we.Nake agĩkiumagara agĩthiĩ itherũkĩro-inĩ rĩa maĩ macio, agĩikia cumbĩ kuo thĩinĩ, akiuga atĩrĩ, Jehova oiga ũũ: Nĩndathondeka maĩ maya; gwata rĩu matikanacoke gũtũma kũgĩe gĩkuũ, kana matũme bũrũri ũhunithie ũhiũ.Tondũ ũcio maĩ macio makĩninwo ũũru wamo, ũkĩaga gũcoka kuoneka o na ũmũthĩ, o ta ũrĩa ũhoro wa Elisha watariĩ ũcio aarĩtie.Nake akĩambata akiuma kũu athiĩ Beth-eli; na rĩrĩ, hĩndĩ ĩrĩa aambataga agĩthiĩ na njĩra o ro ũguo-rĩ, hagĩgĩũka tũhĩĩ tuumĩte na kũu itũũra-inĩ, tũkĩmũthekerera nĩ kũmũmena, tũkĩmwĩraga atĩrĩ, Ambata, kĩhara gĩkĩ; ĩ ndwambate, kĩhara gĩkĩ!Nake akĩroraga na thutha wake, agĩtuona, agĩtũruma akĩgwetaga rĩĩtwa rĩa Jehova. Naho hagĩkiumĩra nduba igĩrĩ cia mĩgoma gĩthaka-inĩ, igĩtarũranga tũhĩĩ mĩrongo ĩna na twĩrĩ thĩinĩ watuo.Nake agĩkiuma kũu, agĩkinya kĩrĩma-inĩ gĩa Karimeli, ningĩ oima kũu agĩcoka Samaria.Na rĩrĩ, Jehoramu, mũrũ wa Ahabu, aambĩrĩirie gũthamakĩra Isiraeli, o kũu Samaria, mwaka wa ikũmi na ĩnana ĩrĩa Jehoshafatu, mũthamaki wa Juda, aakorirũo athamakĩte, nake agĩthamaka mĩaka ikũmi na ĩĩrĩ.Nake agĩgĩĩka maũndũ marĩa monagwo marĩ moru nĩ Jehova, no rĩrĩ, ti ta ũrĩa ithe na nyina mekaga; nĩ ũndũ nĩeheririe gĩtugĩ kĩrĩa ithe ehandĩire gĩa gũtuĩka ihoero rĩa Baali.No nĩaarũmanĩrĩire mũno na mehia ma Jeroboamu wa Nebati, marĩa ehirie we mwene na agĩtũma Aisiraeli o nao mehie nĩ ũndũ wamo; na ndaigana gũtigana namo.Na rĩrĩ, Mesha, mũthamaki wa Moabi, aarĩ gĩtonga kĩnene kĩa ng’ondu, nake nĩaaheaga mũthamaki wa Isiraeli guoya wa tũtũrũme ngiri igana rĩmwe, o na wa ndũrũme nene ngiri igana rĩmwe.No nĩgwakinyire atĩrĩ, atĩ Ahabu aakua, mũthamaki ũcio wa Moabi agĩũkĩrĩra mũthamaki wa Isiraeli, akĩmũrema.Hĩndĩ ĩo Jehoramu, ũcio mũthamaki, agĩkiuma Samaria, agĩcokanĩrĩria Aisiraeli othe.Ningĩ akĩrekania he Jehoshafatu, mũthamaki wa Juda, akĩmwĩra atĩrĩ, Mũthamaki wa Moabi nĩanjũkĩrĩire akanema; rĩu-rĩ, nĩũgwĩtĩkĩra gũtwarana na niĩ, tũkahũrane mbaara na Moabi? Nake akiuga atĩrĩ, Ĩĩ, nĩngwambata; niĩ tũrĩ o ũndũ ũmwe nawe, nao andũ akwa no ta andũ aku o nacio mbarathi ciakwa no ta mbarathi ciaku.Agĩgĩcoka akĩũria atĩrĩ, Tũkwambatĩra njĩra ĩrĩkũ? Nake agĩcokia atĩrĩ, Nĩ njĩra ya werũ wa Edomu.Tondũ ũcio mũthamaki wa Isiraeli agĩgĩthiĩ me na mũthamaki wa Juda o na mũthamaki wa Edomu; nao magĩthiĩ rũgendo mĩthenya mũgwanja rũa kĩrigicũko, makĩaga maĩ ma kũnyuo nĩ andũ a ita, o na nyamũ iria ciamoimĩte thutha.Nake mũthamaki wa Isiraeli agĩkiuga atĩrĩ, Wũi-ĩiya-witũ-ĩ! Anga Jehova atwĩtĩte, ithuĩ athamaki atatũ, tũũngane, nĩguo atũrekererie atũneane moko-inĩ ma Amoabi.No rĩrĩ, Jehoshafatu akĩũria atĩrĩ, Kaĩ gũkũ gũtarĩ mũnabii wa Jehova nĩguo atũtuĩrĩrie ũhoro he Jehova? Nake mũndũ ũmwe wa ndungata cia mũthamaki wa Isiraeli agĩcokia akiuga atĩrĩ, Elisha wa Shafatu e gũkũ, o we ũcio waitagĩrĩria Elija maĩ moko.Nake Jehoshafatu agĩkiuga atĩrĩ, Ũhoro wa Jehova nĩwe wĩ naguo. Tondũ ũcio mũthamaki wa Isiraeli, na Jehoshafatu, o na mũthamaki wa Edomu, magĩgĩikũrũka magĩkiya harĩ we.Nake Elisha agĩkĩũria mũthamaki wa Isiraeli atĩrĩ, Ndĩ na ũhoro ũrĩkũ nawe? Ndũthiĩ harĩ anabii a thoguo, o na harĩ anabii a nyũkwa. Nake mũthamaki wa Isiraeli akĩmwĩra atĩrĩ, Aca, nĩ ũndũ-rĩ, Jehova atwĩtĩte, ithuĩ athamaki aratũ, tũũngane, nĩguo atũrekererie atũneane moko-inĩ ma Amoabi.Nake Elisha akiuga atĩrĩ, O ta ũrĩa Jehova Mũnene wa ita atũũraga muoyo, o we ũrĩa niĩ ndũgamaga mbere yake-rĩ, ti-itherũ tiga ngũconoka nĩ ũndũ atĩ Jehoshafatu, mũthamaki wa Juda, e ho ndingĩarora na harĩ wee, kana ngũcũthĩrĩrie.No rĩrĩ, rĩu ta ndeherei mũinia wa kĩnanda kĩa ndigi. Na gũgĩkinya atĩrĩ, atĩ hĩndĩ ĩrĩa mũinia ũcio wa kĩnanda kĩa ndigi aainirie-rĩ, guoko kwa Jehova gũgĩkora Elisha.Nake agĩkiuga atĩrĩ, Jehova oiga ũũ: Enjithia mĩtaro gĩtuamba gĩkĩ ĩiyũre kuo.Nĩ gũkorũo Jehova oigĩte ũũ: Mũtikona rũhuho, kana muone mbura; no rĩrĩ, gĩtuamba gĩkĩ nĩgĩkũiyũra maĩ; na nĩmũkũmanyua, inyuene, o na ũhiũ wanyu, o na nyamũ cianyu ciothe.Na rĩrĩ, ũndũ ũcio nĩ mũhũthũ mũno ũkĩonwo nĩ Jehova, nĩ ũndũ o nao Amoabi nĩekũmarekereria amaneane moko-inĩ manyo.Narĩo itũũra rĩrĩa rĩothe rĩirigĩtwo nĩmũkũrĩhũra, o na itũũra rĩrĩa rĩothe rĩega; na mũgũithie mũtĩ o wothe ũrĩa mwega, na mũthike ithima ciothe cia maĩ, o na gĩcigo kĩrĩa gĩothe kĩega gĩa gĩthaka mũgĩthũkie na mahiga.Na gũgĩkinya atĩrĩ, atĩ rũcinĩ rũrũ rũngĩ, o ta ihinda rĩrĩa rĩrutagwo igongona, atĩrĩrĩ, hagĩgĩũka maĩ moimĩte na njĩra ya Edomu, naguo bũrũri ũcio ũkĩiyũra maĩ.Na rĩrĩ, hĩndĩ ĩrĩa Amoabi othe maaiguire atĩ athamaki acio nĩmaambatĩte makahũrane nao, magĩĩcokanĩrĩria othe hamwe, o arĩa othe maarĩ aiganu a kwĩoha indo cia mbaara, hamwe na arĩa maatũire maciĩohaga, magĩthiĩ makĩrũgama mũhaka-inĩ wa bũrũri wao.Nao Amoabi acio makĩroka gũũkĩra rũcinĩ tene, narĩo riũa rĩkĩara maĩ-inĩ macio igũrũ, magĩkĩona maĩ macio maang’etheire matunĩhĩte makahaana o ta thakame;magĩkiuga atĩrĩ, Ĩno nĩ thakame; ti-itherũ athamaki acio nĩmaninĩtwo; nĩ kũũragana moraganĩte, o mũndũ akoraga ũrĩa ũngĩ; na tondũ ũcio rĩu, inyuĩ Amoabi aya, nĩtũgĩtahei!Na rĩrĩ, hĩndĩ ĩrĩa maakinyire kĩraaro-inĩ gĩa Isiraeli, Aisiraeli magĩũkĩra makĩhũra Amoabi acio o nginya makĩmorĩra; magĩgĩthiĩ na mbere o kũu bũrũri wao thĩinĩ makĩhũraga Amoabi.Nao makĩananga matũũra mao, o na gĩcigo kĩrĩa gĩothe kĩega gĩa gĩthaka, andũ othe, o mũndũ agĩgĩikia ihiga, magĩkĩiyũria, o nacio ithima ciothe cia maĩ magĩcithika, o nayo mĩtĩ ĩrĩa yothe mĩega makĩmĩtemenga; magĩgĩĩka kũndũ kũu guothe ũguo, tiga o Kiri-haresethu gwiki maatigire mahiga makuo; no rĩrĩ, andũ arĩa maaikagia mahiga na igũtha nĩmaaarĩthiũrũrũkire, makĩrĩhũra.Na rĩrĩ, mũthamaki wa Amoabi ona atĩ mbaara ikũmũrũrĩra mũno, agĩkĩoya andũ magana mũgwanja meohete hiũ cia njora agĩthiĩ nao, nĩguo matũrĩkie makinyĩre mũthamaki wa Edomu; no rĩrĩ, matiigana kũhota.Hĩndĩ ĩo agĩkĩnyita mũriũ ũrĩa mũkũrũ, o we ũrĩa ũngĩgathamaka ithenya rĩake, akĩmũruta atuĩke ihaki rĩa njino, akĩmũcinĩra igũrũ rĩa rũirigo rũa itũũra. Naho hagĩkĩgĩa marakara manene mũno nĩ ũndũ wa andũ a Isiraeli; nao Aisiraeli magĩtigana nake, magĩcoka bũrũri wao.Na rĩrĩ, mũndũ-wa-nja warĩ mũtumia wa mũndũ ũmwe wa thiritũ ya ariũ a anabii, nĩaakaĩire Elisha, akiuga atĩrĩ, Mũthuri wakwa ũrĩa ũrarĩ ndungata yaku nĩakuĩte; nawe nĩũũĩ atĩ ndungata ĩo yaku nĩĩretigĩrĩte Jehova; na nĩhokĩte mũrandũri ũrarĩ na thirĩ nake, na rĩu aiyĩrĩte twana twakwa twĩrĩ agatũtue ngombo.Nake Elisha agĩkĩmũũria atĩrĩ, Ũgũkĩenda ngwĩke atĩa? Ta njĩra; nĩ kĩ wĩ nakĩo gwaku nyũmba? Nake agĩkiuga atĩrĩ, Niĩ, ndungata yaku ya mũndũ-wa-nja, ndirĩ na kĩndũ o na kĩ nyũmba, tiga o ndigithũ ya maguta.Elisha agĩgĩcoka akĩmwĩra atĩrĩ, Thiĩ na kũu mĩciĩ ũkahoe ndigithũ cia andũ othe arĩa mũtũũranĩtie nao, o ndigithũ theri, itarĩ kĩndũ; ũhoe nyingĩ mũno.Na thutha wa ũguo ũtonye nyũmba, wĩhingĩre thĩinĩ mwĩ na ariũ aku, ũkĩmaitĩrĩre ndigithũ-inĩ icio ciothe; o ĩrĩa yaiyũra ũkamĩheta.Tondũ ũcio agĩkiuma harĩ we, akĩĩhingĩra nyũmba me na ariũ ake; nao magakĩmũtwaragĩra ndigithũ, agaciitĩrĩra maguta.Na gũgĩkinya atĩrĩ, atĩ ndigithũ icio ciaiyũra, akĩĩra mũrũwe atĩrĩ, Ndehere ndigithũ ĩngĩ. Nake agĩkĩmwĩra atĩrĩ, Hatirĩ ndigithũ ĩngĩ. Namo maguta magĩgĩtiga kuura.Agĩgĩthiĩ, akĩhe mũndũ ũcio wa Ngai ũhoro ũcio. Nake akĩmwĩra atĩrĩ, Gĩthiĩ ũkendie maguta macio, ũrĩhe thirĩ waku, wee nawe, mwĩ na ariũ aku, mũtũũrio nĩ marĩa megũtigara.Na gũgĩkinya atĩrĩ, atĩ mũthenya ũmwe Elisha akĩgerera Shunemu, handũ haarĩ mũtumia wĩ igweta; nake mũtumia ũcio akĩmũhatĩrĩria akarĩe irio gwake. Na gũgĩtuĩka o ro ũguo atĩ mahinda mothe rĩrĩa aahĩtũkĩra ho, agakerũra kũu arĩe irio.Nake mũtumia ũcio akĩĩra mũthuriwe ũũ: Atĩrĩrĩ, nĩnyonete atĩ mũndũ ũyũ ũhĩtũkagĩra haha haitũ mũciĩ hĩndĩ ciothe nĩ mũndũ mũtheru wa Ngai.Ndagũthaitha ũreke tũmũthondekere kanyũmba kanini haha rũthingo-inĩ, ĩgũrũ, tũcoke tũmũigĩre ũrĩrĩ ho, na metha, na gĩtĩ, o na mũtĩ wa kũigĩrĩrũo tawa; gũgĩtuĩke atĩ o hĩndĩ ĩrĩa oka gũkũ gwitũ, agatonya ho.Na gũgĩkinya atĩrĩ, atĩ mũthenya ũmwe, agĩkinya kuo, agĩkerũra agĩtonya kanyũmba kau, agĩkoma ho.Agĩkĩĩra Gehazi, ndungata yake, atĩrĩ, Ta ĩta mũtumia ũcio Mũshunemu. Nake agĩgĩĩtwo, akĩrũgama mbere yake.Nake Elisha akĩĩra Gehazi atĩrĩ, Ta kĩmwĩre ũũ: Atĩrĩrĩ, tondũ nĩũtũtugĩte ũgatwĩka maũndũ maya mothe-rĩ, wee nawe ũgũkĩenda wĩkwo atĩa? Nĩũkwenda warĩrĩrio he mũthamaki, kana he mũnene wa mbũtũ ya ita? Nake agĩcokia atĩrĩ, Niĩ ndũũraga thĩinĩ wa andũ aitũ kĩũmbe.Agĩgĩcoka akĩũria Gehazi atĩrĩ, Egũgĩĩkwo atĩa? Nake agĩcokia atĩrĩ, Ti-itherũ ndarĩ kahĩĩ, na mũthuriwe nĩ mũkũrũ.Nake Elisha agĩkiuga atĩrĩ, Ta mwĩte. Nake etwo, akĩrũgama mũrango-inĩ.Nake Elisha akĩmwĩra atĩrĩ, Ihinda o ta rĩrĩ, kĩmera kĩu kĩngĩ-rĩ, nĩũgakorũo ũnyitĩte kaana gaku ga kahĩĩ na moko maku. Nake akiuga atĩrĩ, Aca, mwathi wakwa, mũndũ ũyũ wa Ngai, tiga kũ’henia niĩ, ndungata yaku ya mũndũ-wa-nja.Nake mũndũ-wa-nja ũcio agĩkĩgĩa ihu, agĩciara kahĩĩ ihinda o rĩu erĩtwo, kĩmera gĩakinya, o ta ũrĩa Elisha oigĩte.Na rĩrĩ, kaana kau gaakũrakũra-rĩ, gũgĩkinya atĩrĩ, atĩ mũthenya ũmwe gakiumagara gagĩthiĩ gwĩ ithe kũrĩa agethi maarĩ.Nako gagĩkĩĩra ithe atĩrĩ, Wũi mũtwe-ĩ Wũi mũtwe-ĩ! Nake ithe akĩĩra ndungata yake atĩrĩ, Gakuue ũgatwarĩre nyina.Nake rĩrĩa aakoire agĩgatwarĩra nyina-rĩ, gagĩikara maru-inĩ make nginya o mĩaraho, gagĩgĩkua.Nake mũtumia ũcio agĩkĩambata, agĩgakomia ũrĩrĩ wa mũndũ ũcio wa Ngai, agĩkahingĩra kũu thĩinĩ, agĩcoka akiuma,agĩgĩĩta mũthuriwe, akĩmwĩra atĩrĩ, Ndagũthaitha ndehithĩrie mũndũ ũmwe wa ndungata ciitũ, o na ndigiri ĩmwe, nĩguo ’hanyũke nginye he mũndũ ũcio wa Ngai, mũira wa njoke.Nake akiuga atĩrĩ, Ũgũgĩthiĩ harĩ we ũmũthĩ nĩkĩ? Na ti karũgamo ka mweri, kana mũthenya wa thabatũ? Nake agĩkiuga atĩrĩ, Gũtirĩ ũndũ.Agĩgĩtandĩkithia ndigiri, akĩĩra ndungata yake atĩrĩ, Mĩtindĩke tũthiĩ na mbere; na ndũgatigithĩrie itakwĩrĩte.Tondũ ũcio, agĩthiĩ agĩkinya he mũndũ ũcio wa Ngai o kĩrĩma-inĩ gĩa Karimeli. Na gũgĩkinya atĩrĩ, atĩ hĩndĩ ĩrĩa mũndũ ũcio wa Ngai aamuoneire o haraya, akĩĩra Gehazi, ndungata yake, ũũ: Atĩrĩrĩ, ũrĩa nĩ mũtamia ũrĩa Mũshunemu;ndagũthaitha teng’era mũcemanie ũmũũrie atĩrĩ, Wĩ mũhoro? Ĩ mũthuriguo nĩ mũhoro? Ĩ kaana kanyu o nako nĩ kahoro? Nake agĩcokia atĩrĩ, Ĩĩ, nĩ kũhoro.Na rĩrĩ, aakinya he mũndũ ũcio wa Ngai o hau kĩrĩma-inĩ-rĩ, akĩmũnyita magũrũ. Nake Gehazi agĩthengerera hakuhĩ nĩguo amũthengie; no rĩrĩ, mũndũ ũcio wa Ngai akĩmwĩra atĩrĩ, Mũtige, nĩ ũndũ e na ũndũ ũmũiguithĩtie ruo ngoro, nake Jehova nĩa’hithĩte ũndũ ũcio, akaaga kũnjĩra.Hĩndĩ ĩo mũtumia ũcio agĩkiuga atĩrĩ, Rĩu-rĩ, niĩ kwĩ hĩndĩ ndakĩendire kũheo mwana nĩwe, wee mwathi wakwa? Githĩ ndiakwĩrire atĩrĩ, Tiga kũ’henia?Nake Elisha agĩkĩĩra Gehazi atĩrĩ, Wĩhotore, woe rũthanju rũakwa, ũrũnyite na guoko, ũthiĩ naruo; na wacemania na mũndũ o na ũrĩkũ, ndũkamũgeithie; na mũndũ o na ũrĩkũ aakũgeithia, ndũkamũtumũke; ũthiĩ ũkĩigĩrĩre rũthanju rũrũ rũakwa o ũthiũ-inĩ wa kaana kau.Nake nyina wa kaana kau akiuga atĩrĩ, O ta ũrĩa Jehova atũũraga muoyo, o na ta ũrĩa wee mwene ũtũũraga muoyo-rĩ, ndingĩgũtiga. Nake agĩgĩũkĩra, akĩmũrũmĩrĩra.Nake Gehazi agĩthiaga mbere yao, akĩigĩrĩra rũthanju rũu o ũthiũ-inĩ wa kaana kau; no rĩrĩ, hatiigana kũgĩa mũgambo, kana kũiguwo ũndũ. Tondũ ũcio agĩkĩhũndũka nĩguo agacemanie na Elisha, akĩmũhe ũhoro, akiuga atĩrĩ, Kaana gatinokĩra.Na rĩrĩ, hĩndĩ ĩrĩa Elisha aakinyire nyũmba, agĩkora kaana kau gakuĩte, na gagakomio gĩtanda-inĩ gĩake.Agĩgĩtonya, akĩĩhingĩra na mũrango marĩ o erĩ nako, akĩhoya Jehova.Nake akĩhaica ũrĩrĩ, agĩkomera kaana, agĩĩkĩra kanua gake o kanua-inĩ gako, na maitho make o maitho-inĩ mako, namo moko make o moko-inĩ mako; agĩĩtambũrũkia igũrũ rĩako, naguo mwĩrĩ wa kaana kau ũgĩitĩka kũgĩa ũrugarĩ.Agĩcoka agĩũkĩra, agĩthianga kuo ũũ na ũũ, agĩcoka akĩhaica ho rĩngĩ, agĩĩtambũrũkia igũrũ rĩako; nako kaana kau gagĩathimũra maathimũra mũgwanja, na gakĩhingũra maitho.Elisha agĩgĩĩta Gehazi, akĩmwĩra atĩrĩ, Ita mũtumia ũcio Mũshunemu; agĩkĩmwĩta. Nake aatonya harĩ we, agĩkĩmwĩra atĩrĩ, Oya mũrũguo.Agĩgĩtonya nyũmba thĩinĩ, akĩĩgũithia thĩ magũrũ-mĩ make, akĩmũinamĩrĩra o hau thĩ; agĩcoka akĩoya mũrũwe, akiuma nja.Nake Elisha agĩcoka Giligali; nakuo kũu bũrũri ũcio gũgĩkorũo kwarĩ ng’aragu; nayo thiritũ ya ariũ a anabii ĩgĩkorũo ĩikarĩte thĩ mbere yake; nake agĩkĩĩra ndungata yake atĩrĩ, Hagĩra nyũngũ ĩrĩa nene, ũrugĩre ariũ aya a anabii irio.Mũndũ ũmwe wao agĩkiuma agĩthiĩ ngamba-inĩ gũtua nyeni, akĩona mũtĩ ũtambaga, agĩtua nyamũ itariĩ ta maage ciaguo, agĩciiyũria nguo-inĩ yake, agĩthiĩ agĩcikeranga agĩciĩkĩra nyũngũ-inĩ ĩo ya irio; nĩ ũndũ matiacimenyaga.Nao magĩkĩihũrĩra andũ acio marĩe. Na gũgĩkinya atĩrĩ, atĩ hĩndĩ ĩrĩa maarĩaga irio icio-rĩ, magĩkaya, makiuga ũũ: Wũi mũndũ wa Ngai-ĩ! Nyũngũ-inĩ ĩno he gĩkuũ. Nao matiahotire kũrĩa irio icio.No rĩrĩ, Elisha akiuga atĩrĩ, Kũngĩkorũo nĩ ũguo-rĩ, ta kĩrehei mũtu. Nake akĩũikia nyũngũ, agĩcoka akiuga atĩrĩ, Rĩu ihũrĩrai andũ marĩe. Naho hagĩgĩkorũo hatiarĩ ũndũ mũũru nyũngũ-inĩ ĩo.Na rĩrĩ, hagĩgĩũka mũndũ oimĩte Baali-shaliha, akĩrehere mũndũ ũcio wa Ngai irio cia mũro wa mbere, nacio nĩ mĩgate mĩrongo ĩĩrĩ ya cairi, o na igira njigũ cia ngano aciĩkĩrĩte kĩondo-inĩ. Nake akiuga atĩrĩ, Cinengere andũ marĩe.Nayo ndungata yake ĩkĩmũũria atĩrĩ, Hĩ! Atĩ atĩa? Njigĩre andũ igana mĩgate o ro ĩno? No Elisha akiuga atĩrĩ, Mĩhe andũ marĩe; nĩ gũkorũo Jehova oigĩte ũũ: Nĩmekũrĩa, na nĩmekũmĩtigaria.Tondũ ũcio ndungata yake ĩgĩkimĩiga mbere ya andũ acio, nao makĩrĩa na makĩmĩtigaria, o ta ũrĩa uuge wa Jehova watariĩ.Na rĩrĩ, Naamani, mũnene wa mbũtũ cia ita cia mũthamaki wa Suriata, nĩonagwo arĩ mũnene mũno nĩ mwathi wake, na agatĩĩka mũno, nĩ gũkorũo Jehova nĩaaheete Asuriata hinya wa kũhootana na ũndũ wake; na aarĩ njamba ĩrĩ hinya; no rĩrĩ, nĩaarũarĩte mangũ.Nao Asuriata nĩmoimagarĩte magathiĩ kũhũrana marĩ mbũtũ cia gũtahana, nao magĩtaha mũirĩtu ũmwe ũtarĩ mũkũrũ, makĩmũruta bũrũri wa Isiraeli; nake agĩtuĩka ndungata ya mũtumia wa Naamani.Nake agĩkĩĩra mũtumia ũcio wamwathaga atĩrĩ, Na arĩ korũo mwathi wakwa onana na mũnabii ũrĩa ũtũũraga Samaria! Ũcio nĩwe ũngĩmũhonia mangũ maya make.Hagĩgĩtonya mũndũ nyũmba, akĩhe mwathi wake ũhoro ũcio, akiuga ũũ: Atĩrĩrĩ, mũirĩtu ũrĩa wa bũrũri wa Isiraeli oiga ũna na ũna.Nake mũthamaki wa Suriata akiuga atĩrĩ, Gĩthiĩ ũkinye kuo, na nĩngũtwarithia marũa he mũthamaki wa Isiraeli. Nake agĩkiuma kũu agĩthiĩ akuuĩte taranda ikũmi cia betha, o na cekeri cia thahabu ngiri ithathatũ, o na nguo cia magarũrĩra ikũmi.Agĩtwarithia marũa he mũthamaki wa Isiraeli ma kũmwĩra ũũ, Marũa maya maagũkinyĩra-rĩ, atĩrĩrĩ, nĩ Naamani ndungata yakwa ndakũrekeria ũmũhonie mangũ make.Na gũgĩkinya atĩrĩ, atĩ hĩndĩ ĩrĩa mũthamaki wa Isiraeli aathomire marũa macio, agĩtembũranga nguo ciake, akiuga atĩrĩ, Hĩ! Kaĩ ndĩ Ngai ũrĩa ũũraganaga, o na agatũma gũtũũrũo muoyo atĩ nĩkĩo mũndũ ũyũ ekũrekania harĩ niĩ atĩ ’honie mũndũ mangũ? No rĩrĩ, ta wĩciriei, ndamũthaitha, muone ũrĩa mũndũ ũyũ ekwenda kũnjũgita.Na gũgĩtuĩka atĩrĩ, atĩ Elisha, mũndũ wa Ngai, aaigua atĩ mũthamaki wa Isiraeli nĩatembũrangĩte nguo ciake, akĩrekia mũndũ he mũthamaki, akiuga atĩrĩ, Ũgũtembũranga nguo ciaku nĩkĩ? Nĩarekwo oke haha harĩ niĩ rĩu, na nĩekũmenya atĩ gũkũ, thĩinĩ wa Isiraeli, nĩkũrĩ mũnabii.Tondũ ũcio Naamani agĩgĩthiĩ na mbarathi ciake, o na ngari ciake, akĩrũgama mũromo-inĩ wa nyũmba ya Elisha.Nake Elisha akĩmũrekeria mũndũ akamwĩre atĩrĩ, Thiĩ ũgethambe Jorodani methamba mũgwanja, naguo mwĩrĩ waku nĩũgũgũcokerera, na nĩũgũthera.No rĩrĩ, Naamani akĩrakara, agĩĩthiĩra akiugaga ũũ: Atĩrĩrĩ, niĩ ngwĩcirĩtie atĩ ti-itherũ nĩ kuuma ekuuma oke harĩ niĩ, akaĩre rĩĩtwa rĩa Jehova Ngai wake arũngiĩ o ro ũguo, acoke athũngũthie guoko gwake igũrũ rĩa handũ harĩa harũaru, a’honie mangũ.Githĩ njũĩ ciitũ cia Dameski, Abana na Faripari, ti njega gũkĩra maĩ mothe ma Isiraeli? Githĩ ndingĩgĩĩthamba kuo ’there? Agĩkĩgarũrũka, agĩthiĩ ang’ũrĩkĩte.Nacio ndungata ciake ikĩmũthengerera, ikĩmwarĩria, ikĩmwĩra atĩrĩ, Baba, rĩu-rĩ, korũo mũnabii ũcio nĩ kwĩra akwĩrire wĩke ũndũ mũnene-rĩ, ndũngĩwĩkĩte? Githĩ ndũngĩkĩwĩka makĩria rĩu akwĩrĩte ũũ: Wĩthambe ũthere?Hĩndĩ ĩo agĩgĩikũrũka, agĩĩtobokia metobokia mũgwanja Jorodani o ta ũguo mũndũ ũcio wa Ngai oigĩte; naguo mwĩrĩ wake ũkĩmũcokerera ũkĩhaana o ta mwĩrĩ wa kaana kanini, agĩgĩthera.Nake akĩhũndũka, agĩcoka he mũndũ ũcio wa Ngai, we mwene, o na gĩkundi gĩake gĩothe, agĩkĩrũgama mbere yake, akiuga ũũ: Ti-itherũ rĩu ndĩ kũmenya atĩ gũtirĩ Ngai ũngĩ gũkũ thĩ guothe, tiga o gũkũ Isiraeli; na tondũ ũcio ndagũthaitha wĩtĩkĩre atĩ niĩ, ndungata yaku, ngũhe nduhi.Nowe akiuga atĩrĩ, O ta ũrĩa Jehova atũũraga muoyo, o we ũrĩa niĩ ndũgamaga mbere yake-rĩ, ndirĩ kĩndũ ingĩamũkĩra. Nake Naamani agĩkĩmũringĩrĩria mũno oe, no akĩrega.Nake Naamani akiuga atĩrĩ, Kũngĩkorũo ti ũguo-rĩ, ndagũthaitha ũreke niĩ, ndungata yaku, ’heo tĩri, mĩrigo ĩĩrĩ ya nyũmbũ; nĩ ũndũ-rĩ, niĩ ndungata yaku, gwata rĩu, ndikarutĩra ngai ingĩ ihaki rĩa njino, kana igongona rĩa mũthemba o na ũrĩkũ, tiga o Jehova.No rĩrĩ, Jehova aronjohera, niĩ ndungata yaku, ũndũ ũyũ, wa atĩ rĩrĩa mũnene wakwa egũtonya nyũmba ya Rimoni ainamĩrĩre ahoere kuo etiiranĩtie na guoko gwakwa, na niĩ ngainamĩrĩra o kũu nyũmba ĩo ya Rimoni-rĩ, hĩndĩ ĩrĩa ngũinamĩrĩra kũu nyũmba ĩo ya Rimoni, Jehova aronjohera ũndũ ũcio, niĩ ndungata yaku.Nake Elisha agĩkĩmwĩra atĩrĩ, Thiĩ na ũhoro. Tondũ ũcio agĩkiuma harĩ we, agĩthiĩ gatĩĩna karayaraya.No rĩrĩ, Gehazi, ndungata ya Elisha mũndũ ũcio wa Ngai, akĩĩĩra ũũ: Atĩrĩrĩ! Mwathi wakwa nĩaarekera Naamani, ũcio Mũsuriata, kuona atĩ nĩaarega kwamũkĩra indo iria aarehire; no rĩrĩ, niĩ-rĩ, o ta ũrĩa Jehova atũũraga muoyo, nĩngũmuuma thutha ndeng’erete, ngamwĩgwate kĩndũ.Tondũ ũcio Gehazi agĩkĩrũmĩrĩra Naamani. Na rĩrĩ, hĩndĩ ĩrĩa Naamani onire mũndũ ateng’erete amũkinyĩre, agĩkiuma ngari-inĩ yake akamũtũnge, akĩmũũria atĩrĩ, No kũhoro?Nake akiuga atĩrĩ, Ĩĩ, nĩ kũhoro. Nĩ mwathi wakwa wandekia, oiga atĩrĩ, Harĩ aanake erĩ a thiritũ ya ariũ a anabii maangora o ro rĩu moimĩte bũrũri ũrĩa wĩ irĩma nyingĩ wa Efiraimu; ndagũthaitha ũmahe taranda ĩmwe ya betha, o na nguo cia magarũrĩra merĩ.Nake Naamani agĩkiuga atĩrĩ, Ĩtĩkĩra kuoya taranda igĩrĩ. Akĩmũringĩrĩria, agĩĩkĩra taranda igĩrĩ cia betha mĩhuko-inĩ ĩĩrĩ, agĩcioha, agĩciigĩrĩra ndungata ciake igĩrĩ, hamwe na nguo cia magarũrĩra merĩ, nacio igĩthiĩ mbere ya Gehazi icikuuĩte.Na rĩrĩ, aakinya kĩrĩma-inĩ-rĩ, agĩciruta moko-inĩ ma cio, agĩciiga nyũmba, agĩcihitha kuo; agĩkĩreka andũ acio mathiĩ, nao magĩĩthiĩra.No rĩrĩ, we mwene agĩthiĩ agĩtonya nyũmba, akĩrũgama mbere ya mwathi wake. Nake Elisha akĩmũũria atĩrĩ, Uuma kũ, Gehazi? Nake akiuga atĩrĩ, Niĩ, ndungata yaku, ndirĩ kũndũ ngũthiĩte.Nake akĩmwĩra atĩrĩ, Githĩ ngoro yakwa ndĩgũthiĩte hamwe nawe, hĩndĩ ĩrĩa mũndũ ũcio agarũrũkire oimĩte ngari-inĩ yake, oke agũtũnge? Anga rĩu nĩyo hĩndĩ ya kwamũkĩra mbia, na kwamũkĩra nguo, na mĩgũnda ya mĩtamaiyũ na ya mĩthabibu, na mbũri, na ndegwa, na ndungata cia arũme o na cia andũ-a-nja?Tondũ ũcio, mangũ macio ma Naamani megũtũũra makwĩgwatĩrĩire arĩ we, o na rũciaro rũaku, tene na tene. Nake Gehazi agĩkiuma hau mbere yake e na mangũ merũhĩte o ta ira.Nao andũ a thiritũ ya ariũ a anabii makĩĩra Elisha ũũ: Handũ haha tũikarĩte mbere yaku nĩhatũnyihĩire mũno.Twagũthaitha ũreke tũthiĩ Jorodani tũgatue o mũndũ mũtĩ kuo, tũcoke twĩyakĩre handũ ha gũtũũra kuo. Nake agĩgĩcokia atĩrĩ, Thiĩi.Nake mũndũ ũmwe agĩkiuga atĩrĩ, Ndagũthaitha wĩtĩkĩre gũtwarana na ithuĩ, ndungata ciaku. Agĩgĩcokia atĩrĩ, Ĩĩ, nĩngũthiĩ.Tondũ ũcio agĩgĩthiĩ nao. Nao maakinya Jorodani, magĩgĩtema mĩtĩ.No rĩrĩa mũndũ ũmwe aatemaga mũtĩ, ithanwa rĩake rĩkĩrũka, rĩkĩgũa maĩ-inĩ thĩinĩ; nake agĩkaya, akiuga atĩrĩ, Wũi, mwathi wakwa-ĩ! Riuma rĩa kũgwatanio.Nake mũndũ ũcio wa Ngai agĩkĩũria atĩrĩ, Rĩagũa ha? Agĩkĩmuonia harĩa ho, nake agĩtua gathanju, agĩgaikia hau maĩ thĩinĩ, narĩo ithanwa rĩu rĩkĩrera;agĩkĩmwĩra atĩrĩ, Kĩrĩĩyoere agĩgĩtambũrũkia guoko, akĩrĩoya.Na rĩrĩ, mũthamaki wa Suriata aahũranire mbaara na Isiraeli; nake hĩndĩ ĩrĩa aaciranĩire na ndungata ciake, atĩ Handũ hana na hana nĩho ngaamba hema ciakwa-rĩ,mũndũ ũcio wa Ngai akarekeria mũthamaki wa Isiraeli mũndũ, akamwĩra atĩrĩ, Wĩmenyerere ndũkahĩtũkĩre hana, nĩ ũndũ Asuriata nĩho megũikũrũkĩra.Nake mũthamaki wa Isiraeli akarekia andũ mathiĩ handũ hau mũndũ ũcio wa Ngai aamwĩrĩte emenyerere ũhoro waho, naho hau mũthamaki wa Isiraeli akehonokia, na ti ihinda rĩmwe, kana merĩ.Nayo ngoro ya mũthamaki ũcio wa Suriata ĩkĩnyarirĩka mũno nĩ ũndũ wa ũhoro ũcio; nake agĩgĩĩta ndungata ciake, agĩciũria atĩrĩ, Kaĩ mũtangĩkĩnyonia mũndũ witũ ũrĩa wĩ mwena wa mũthamaki wa Isiraeli?Nake mũndũ ũmwe wa ndungata ciake akiuga atĩrĩ, Aca, ti ũguo, mũthamaki ũyũ, mwathi wakwa no rĩrĩ, Elisha, mũnabii ũrĩa ũrĩ kũu Isiraeli, nĩwe wĩraga mũthamaki wa Isiraeli mohoro marĩa waragia wĩ kanyũmba gaku ga toro.Nake agĩkiuga atĩrĩ, Ta thiĩi mũgatuĩrie harĩa arĩ, nĩ getha ndekanie agĩĩrũo. Agĩkĩheo ũhoro, akĩĩrũo ũũ: Atĩrĩrĩ, arĩ o Dothani.Tondũ ũcio agĩgĩtwarithia mbarathi kuo, o na ngari cia ita, na mbũtũ nene ya ita; na igĩthiĩ ũtukũ, igĩthiũrũrũkĩria itũũra rĩu.Na rĩrĩ, hĩndĩ ĩrĩa ndungata ya mũndũ ũcio wa Ngai yarokire gũũkĩra rũcinĩ tene ĩkiuma nja-rĩ, ĩgĩkĩona mbũtũ ya ita ĩĩ na mbarathi, o na ngari cia ita, ĩthiũrũrũkĩirie itũũra. Nayo ndungata ĩo yake ĩgĩkĩmũũria atĩrĩ, Wũi! Tũgũgĩĩka atĩa, mwathi wakwa?Nake agĩcokia atĩrĩ, Ta tiga gwĩtigĩra; nĩ gũkorũo arĩa marĩ mwena witũ nĩ aingĩ gũkĩra arĩa marĩ mwena wao.Nake Elisha akĩhoya Ngai, akiuga atĩrĩ, Jehova, ndagũthaitha ũmũhingũre maitho, nĩguo one. Nake Jehova agĩkĩhingũra maitho ma mwanake ũcio, akĩona wega, na ti-itherũ kĩrĩma-inĩ gĩothe gwakorirũo kũiyũrĩte mbarathi o na ngari cia mwaki irigicĩirie Elisha.Na rĩrĩ, hĩndĩ ĩrĩa mbũtũ ĩo yaikũrũkire ĩgĩthiĩ harĩ we-rĩ, Elisha akĩhoya Jehova akiuga atĩrĩ, Ndagũthaitha ũhũre andũ aya na ũtumumu. Nake agĩkĩmahũra na ũtumumu, o ta ũrĩa uuge wa Elisha watariĩ.Nake Elisha akĩmera atĩrĩ, Ĩno tiyo njĩra, o na itũũra ti rĩrĩ; nũmĩrĩrai, na nĩngũmũtwara kwĩ mũndũ ũrĩa mũgũcaria. Nake agĩkĩmatongoria akĩmatwara Samaria.Na gũgĩkinya atĩrĩ, atĩ hĩndĩ ĩrĩa maakinyire Samaria, Elisha akiuga atĩrĩ, Jehova, hingũra andũ aya maitho nĩ getha mone. Nake Jehova agĩkĩmahingũra maitho, makĩona; na atĩrĩrĩ, magĩkorũo marĩ o Samaria gatagatĩ.Nake mũthamaki wa Isiraeli aamona, akĩũria Elisha atĩrĩ, Baba-ĩ, ndĩmahũre? Nĩ wega ndĩmahũre?Nake agĩcokia atĩrĩ, Ndũkũmahũra; andũ arĩa ũkoragwo ũrĩkĩtie gũtaha na rũhiũ rũaku rũa njora, o na ũta waku-rĩ, kaĩ ũgĩcokaga kũmahũra? Nĩmaigĩrũo irio na maĩ, nĩguo marĩe na manyue, nao macoke mainũke kwĩ mwathi wao.Nake mũthamaki ũcio agĩkĩmathondekithiria irio nyingĩ; nao maarĩkia kũrĩa na kũnyua, akĩmarekia methiĩre, magĩcoka he mũthamaki wao. Nacio mbũtũ cia ita cia Suriata itiacokire gũthiĩ bũrũri wa Isiraeli.Na gũgĩkinya atĩrĩ, atĩ thutha wa maũndũ macio, Beni-hadadi, mũthamaki wa Suriata, agĩcokanĩrĩria mbũtũ ciake ciothe cia ita, akĩambata akĩrigicĩria Samaria arĩtunyane.Nakuo gũkĩgĩa ng’aragu nene mũno kũu Samaria; na atĩrĩrĩ, magĩgĩikara marĩrigicĩirie o nginya mũtwe wa ndigiri ũkĩya kwendio cekeri mĩrongo ĩnana, o nakĩo kĩbaba kĩmwe kĩa mai ma ndutura gĩkendĩo cekeri ithano.Na rĩrĩ, rĩrĩa mũthamaki wa Isiraeli aahĩtũkaga o ro ũguo arĩ rũthingo igũrũ, agĩkaĩrũo nĩ mũndũ-wa-nja ũmwe, akĩmwĩra atĩrĩ, Mũthamaki ũyũ, mwathi wakwa, ndeithia.Nake akiuga atĩrĩ, Jehova angĩaga gũgũteithia-rĩ, niĩ ndagũteithia na kĩ? Ndĩkĩrĩ na kĩndũ kiumĩte kĩhuhĩro-inĩ kĩa ngano, kana kĩhihĩro-inĩ kĩa ndibei?Ningĩ mũthamaki akĩmũũria atĩrĩ, Ũnyarirĩtwo nĩ kĩ? Nake agĩcokia atĩrĩ, Nĩ mũndũ-wa-nja ũyũ ũranjĩrire atĩrĩ, Ũmũthĩ-rĩ, ruta mũrũguo, tũmũrĩe, naruo rũciũ tũkarĩa wakwa.Tondũ ũcio tũrakĩruga mũrũ wakwa, tũramũrĩa; naguo mũthenya ũyũ ũngĩ ndĩramwĩra atĩrĩ, Ruta mũrũguo, tũmũrĩe; no arakĩhitha mũrũwe.Na gũgĩkinya atĩrĩ, atĩ hĩndĩ ĩrĩa mũthamaki aaiguire ũhoro wa mũndũ-wa-nja ũcio, agĩtembũranga nguo ciake; (na rĩrĩ, hĩndĩ ĩo nĩ kwĩhĩtũkĩra ehĩtũkagĩra o ro ũguo arĩ rũthingo igũrũ;) nao andũ magĩcũthĩrĩria, makĩona nĩ tama wa ikũnia ehumbĩte thĩinĩ.Nake agĩkiuga atĩrĩ, Ngai aro’thũũra, o na akĩrĩrĩrie gũ’thũũra, mũtwe wa Elisha wa Shafatu ũngĩtinda ũgwataine na mwĩrĩ wake ũmũthĩ.No rĩrĩ, Elisha eikarĩire o gwake mũciĩ, na nĩkwarĩ athuri amwe maaikarĩte nake; nake mũthamaki akĩrekia mũndũ ũmwe wa acio maarĩ mbere yake; no rĩrĩ, o mbere mũndũ ũcio wareketio atanakinya harĩ we-rĩ, Elisha akĩĩra athuri acio atĩrĩ, Ta rorai muone ũrĩa mũndũ ũyũ, mũrũ wa mũũragani, arekanĩtie atĩ ndinio mũtwe. Atĩrĩrĩ, mũndũ ũcio ũreketio oka-rĩ, mũhingĩrei mũrango, mũũnyite mũũrũmĩtĩe, mũmũhingĩrĩrie; githĩ mũkinyo wa makinya ma mwathi wake tiguo wĩ thutha wake?Na rĩrĩ, hĩndĩ ĩrĩa aaragia nao, atĩrĩrĩ, mũndũ ũcio wareketio agĩikũrũka agĩkinya harĩ we, akiuga ũũ: Atĩrĩrĩ, ũũru ũyũ wonekete nĩ ũndũ wa Jehova kaĩ ngũgĩcoka gweterera Jehova makĩria nĩ ũndũ kĩ?Nake Elisha agĩkiuga atĩrĩ, Ta igua uuge wa Jehova; Jehova oigĩte ũũ: Rũciũ ihinda o ta rĩrĩ-rĩ, kĩbaba kĩnene kĩa mũtu ũrĩa mũhinyu mũno gĩkendagio cekeri ĩmwe, o nacio ibaba igĩrĩ nene cia cairi ikendagio cekeri ĩmwe, o kũu kĩhingo-inĩ gĩa Samaria.Nake mũnene ũrĩa mũthamaki etiiranagia na guoko gwake agĩcokeria mũndũ ũcio wa Ngai, akĩmwĩra ũũ: Atĩrĩrĩ, o na Jehova angĩtua ndirica igũrũ-rĩ, anga ũndũ ũcio wekĩka? Nake Elisha agĩkiuga ũũ: Atĩrĩrĩ, ũndũ ũcio nĩũkawĩyonera na maitho iaaaku, no irio icio ndũgacirĩa.Na rĩrĩ, hau itonyero-inĩ rĩa kĩhingo gĩa itũũra-rĩ, haarĩ andũ ana a mangũ; nao magĩkĩũrania o mũndũ na mũndũ ũrĩa ũngĩ atĩrĩ, Hĩ, tũgũgĩikara haha o nginya tũgakuaa nĩ ũndũ kĩ?Tũngiuga uũ: Nĩtũgũtonya itũũra, o nakuo kũu itũũra-inĩ kũrĩ o ng’aragu, na no tũrĩkuĩra kuo; o na ningĩ twaikara haha no tũrĩkua. Tondũ ũcio gĩũkei tũkagũe moko-inĩ ma ita ya Asuriata; nao maatũhonokia tũtũũre muoyo-rĩ, tũgĩtũũre; no maatũũraga, tũgĩkue twehere.Magĩkĩroka gũũkĩra na maairia nĩguo mathiĩ kĩraaro-inĩ gĩa Asuriata. Nao maakinya o nyumĩrĩra-inĩ ya kĩraaro kĩu gĩa Asuriata-rĩ, magĩkora hatirĩ mũndũ o na ũmwe.Nĩ ũndũ Jehova nĩaatũmĩte mbũtũ cia ita cia Asuriara ciigue mũruruno ta wa ngari cia ita, o na mũrurumo ta wa mbarathi, o ta arĩ mũrurumo wa mbũtũ nene mũno ya ita; nao magĩkĩĩrana o mũndũ na mũndũ atĩrĩ, Hĩ! Mũthamaki wa Isiraeli nĩatũhakanĩrĩire harĩ athamaki a Ahiti, na athamaki a Misiri, nĩguo moke matũtharĩkĩre.Na tondũ ũcio makĩroka gũũkĩra na mairia makĩũra, magĩtiga hema ciao, na mbarathi ciao, na ndigiri ciao, o nakĩo kĩraaro kĩao magĩgĩtiga o ro ũguo o ta ũrĩa gĩatariĩ, magĩkĩũra nĩguo mahonokie mĩoyo yao.Na rĩrĩ, hĩndĩ ĩrĩa andũ acio a mangũ maakinyire nyumĩrĩra ya kĩraaro-rĩ, magĩtonya hema ĩmwe, makĩrĩa irio na makĩnyua, magĩcoka magĩkuua betha na thahabu o na nguo, macirutĩte kuo, magĩthiĩ magĩcihitha; ningĩ makĩhũndũka, magĩtonya hema-inĩ ĩngĩ, makĩruta indo ingĩ kuo, magĩthiĩ magĩcihitha.Magĩgĩcoka makĩĩrana o mũndũ na mũndũ ũrĩa ũngĩ atĩrĩ, Tũtireka wega; ũmũthĩ-rĩ, nĩguo mũthenya wa kũheanwo ũhoro mwega, na ithuĩ no gũkira tũkirĩte ki; tũngĩikara o nginya hĩndĩ ĩrĩa kũrĩkĩa-rĩ, ũũru nĩũgũtũcokerera; tondũ ũcio rekei tũthiĩ tũkahe andũ a nyũmba ya mũthamaki ũhoro ũyũ.Tondũ ũcio magĩgĩthiĩ magĩĩta aikaria kĩhingo gĩa itũũra makĩmahe ũhoro, makiuga atĩrĩ, Tũthiire twakinya kĩraaro-inĩ gĩa Asuriata; na atĩrĩrĩ, twakora hatarĩ mũndũ o na ũmwe, kana muugio wa mũndũ o na ũmwe; tiga o mbarathi tũkorire ciohetwo, o na ndigiri ikohwo, o nacio hema twacikora o ro ũguo o ta ũrĩa iratariĩ.Nao aikaria acio a kĩhingo magĩkĩanĩrĩra makĩheana ũhoro ũcio kũu nyũmba ya mũthamaki.Nake mũthamaki akĩarahũka o ũtukũ, akĩĩra ndungata ciake atĩrĩ, Rĩu nĩngũmuonia ũrĩa Asuriata matwĩkĩte. Nĩmoĩ atĩ tũrĩ ahũtu; na tondũ ũcio mathiĩte makoima kĩraaro-inĩ nĩguo makehithe na kũu gĩthaka-inĩ, makoiga atĩrĩ, Hĩndĩ ĩrĩa mariuma itũũra-inĩ-rĩ, nĩguo twĩmagwata mĩgwate, tũcoke tũtonye itũũra.Mũndũ ũmwe wa ndungata ciake agĩgĩcokia, akiuga atĩrĩ, Ndagũthaitha ũreke andũ amwe manyite mbarathi ithano, thĩinĩ wa iria itigarĩte, o icio itigarĩte itũũra-inĩ, (na atĩrĩrĩ, icio itariĩ o ta kĩrĩndĩ gĩothe gĩa Isiraeli, kĩrĩa gĩtigĩtwo gĩikarĩte gũkũ thĩinĩ; na igaikara o ta kĩrĩndĩ gĩothe gĩa Isiraeli gĩkĩ gĩkũninwo;) reka tũrekie andũ makarore ũrĩa gũtariĩ.Tondũ ũcio magĩkĩoya ngari igĩrĩ cia ita hamwe na mbarathi, nake mũthamaki agĩkĩrekia andũ marũmĩrĩre mbũtũ cia ita cia Asuriata, akiuga atĩrĩ, Ta thiĩi mũkarore ũrĩa gũtariĩ.Nao magĩkĩmarũmĩrĩra o nginya magĩkinya Jorodani; na atĩrĩrĩ, kũu njĩra-inĩ guothe kwaiyũrĩte nguo o na indo iria Asuriata maateete marĩ ihenya-inĩ. Nao andũ acio maareketio makĩhũndũka, makĩhe mũthamaki ũhoro ũcio.Nao andũ makiumagara, magĩtaha indo kĩraaro-inĩ gĩa Asuriata. Na tondũ ũcio kĩbaba kĩmwe kĩnene kĩa mũtu mũhinyu mũno kĩendagio cekeri ĩmwe, o nacio ibaba igĩrĩ nene cia cairi ikendio cekeri ĩmwe, o ta ũrĩa uuge wa Jehova watariĩ.Nake mũthamaki agĩgĩtua atĩ mũnene ũcio etiiranagia na guoko gwake aikarie kĩhingo gĩa itũũra; nao andũ makĩmũrangĩrĩria o hau kĩhingo-inĩ kĩu, agĩgĩkua, o ta ũrĩa mũndũ wa Ngai oigĩte, hĩndĩ ĩrĩa mũthamaki aaikũrũkire agĩthiĩ harĩ we.Na gũgĩkinya atĩrĩ, atĩ ũhoro ũcio ũgĩtuĩka o ta ũrĩa mũndũ ũcio wa Ngai erĩte mũthamaki, akoiga ũũ: Atĩrĩrĩ, ibaba igĩrĩ nene cia cairi ĩkoima cekeri ĩmwe, o na kĩbaba kĩmwe kĩnene kĩa mũtu ũrĩa mũhinyu mũno kiume cekeri ĩmwe, o kũu kĩhingo-inĩ gĩa Samaria, ihinda o ta rĩrĩ rũciũ;na hĩndĩ ĩo mũnene ũcio wa athigari agĩcokeria mũndũ ũcio wa Ngai akiuga ũũ: Hĩ! O na Jehova angĩtua ndirica igũrũ-rĩ, anga ũndũ ũcio wekĩka? Nake Elisha agĩkiuga ũũ: Atĩrĩrĩ, ũndũ ũcio nĩũkawĩyonera na maitho maku, no rĩrĩ, irio icio ndũgacirĩa;naguo ũguo noguo gwakinyire ũhoro-inĩ wake; nĩ gũkorũo nĩmaamũrangĩrĩirie o hau kĩhingo-inĩ, agĩkua.Na rĩrĩ, Elisha nĩaarĩtie na mũtumia ũrĩa aariũkĩtie mũrũwe, akamwĩra atĩrĩ, Ũkĩra ũthiĩ, mwĩ na andũ othe a nyũmba yaku, ũgaikare wĩ mũgeni o kũndũ kũrĩa guothe ũngĩenda gũikara, nĩ ũndũ Jehova nĩetĩte ng’aragu; na nĩĩgũũka bũrũri ũyũ, inine mĩaka mũgwanja.Nake mũtumia ũcio agĩũkĩra, agĩĩka o ta ũrĩa uuge wa mũndũ ũcio wa Ngai watariĩ; nake agĩthiĩ na andũ othe a nyũmba yake, agĩtũũra e mũgeni bũrũri wa Afilisiti mĩaka mũgwanja.Na gũgĩkinya atĩrĩ, atĩ mĩaka ĩo mũgwanja yathira, mũtumia ũcio akĩhũndũka, akiuma bũrũri wa Afilisiti; nake akiumagara, agĩthiĩ gũkaĩra mũthamaki nĩ ũndũ wa nyũmba yake, o na ũndũ wa gĩthaka gĩake.Na rĩrĩ, mũthamaki agĩgĩkorũo nĩ kwaria aaragia na Gehazi, ndungata ya mũndũ ũcio wa Ngai, akamwĩra atĩrĩ, Ndagũthaitha ’he ũhoro wa maũndũ mothe marĩa manene Elisha aaneka.Na gũgĩkinya atĩrĩ, atĩ o hĩndĩ ĩrĩa aaheaga mũthamaki ũhoro wa ũrĩa aariũkirie mũndũ ũrĩa wakuĩte-rĩ, mũtumia ũcio wariũkĩirio mũrũwe agĩkaĩra mũthamaki nĩ ũndũ wa nyũmba yake, o na ũndũ wa gĩthaka gĩake. Nake Gehazi akinga ũũ: Hĩ! Atĩrĩrĩ, mũthamaki ũyũ, mwathi wakwa, ũyũ nĩwe mũtumia ũcio, nake mũrũwe ũrĩa wariũkirio nĩ Elisha nĩwe ũyũ.Nake mũthamaki aahoya mũtumia ũhoro ũcio, akĩmũhe. Na tondũ ũcio mũthamaki agĩkĩmuonereria mũndũ ũmwe wa arĩa mehokeirũo wĩra wa nyũmba yake, akĩmwĩra atĩrĩ, Cokithĩria mũtumia ũyũ kĩrĩa gĩothe kĩarĩ gĩake, o na maciaro mothe ma mĩgũnda yake, gwata o hĩndĩ ĩrĩa aathiire akiuma bũrũri ũyũ nginya ũmũthĩ.Na rĩrĩ, Eliaha agĩgĩthiĩ Dameski; nake Beni-hadadi, mũthamaki wa Suriata, agĩkorũo arĩ mũrũaru; nake agĩkĩheo ũhoro akĩĩrũo atĩrĩ, Mũndũ ũrĩa wa Ngai nĩ mũũku gũkũ.Nake mũthamaki akĩĩra Hazaeli atĩrĩ, Thiĩ ũkuuĩte kĩheo na guoko gwaku, ũtũngane na mũndũ ũcio wa Ngai, ũtuĩrie ũhoro harĩ Jehova na ũndũ wake, ũmũũrie atĩrĩ, Ĩ hihi nĩngũhona ndũari ĩno, kana aca?Tondũ ũcio Hazaeli agĩgĩthiĩ gũtũngana nake akuuĩte kĩheo kĩa indo iria ciothe njega cia Dameski, cia mĩrigo mĩrongo ĩna ya ngamĩra, akĩrũgama harĩ we, akiuga atĩrĩ, Mũrũguo Beni-hadadi, mũthamaki wa Suriata, nĩaandekia harĩ wee, aakũũria atĩrĩ, Ĩ hihi nĩngũhona ndũari ĩno, kana aca?Nake Elisha agĩkĩmwĩra atĩrĩ, Thiĩ ũkamwĩre ũũ: Ti-itherũ nĩũkũhona; no rĩrĩ, Ngai nĩanyonetie atĩ ndarĩ hingo ategũkua.Nake Elisha agĩgĩikara amũcũthĩrĩirie amũroretie ũthiũ amũkũũrĩire maitho, o nginya agĩconoka. Nake mũndũ ũcio wa Ngai agĩkĩrĩra.Nake Hazaeli agĩkĩmũũria atĩrĩ, Ĩ mwathi wakwa, warĩrio nĩ kĩ? Nake agĩcokia atĩrĩ, Nĩ kũmenya ũũru ũrĩa ũgeka ciana cia Isiraeli; ihingo ciacio iria nũmu nĩũgaciikia mwaki, nao aanake ao nĩũkamoraga na rũhiũ rũa njora, o nao andũ ao arĩa anyinyi nĩũkamabacania na thĩ, nao andũ-a-nja ao arĩa marĩ na mahu nĩũkamatathũra.Nake Hazaeli akiuga atĩrĩ, No rĩrĩ, niĩ ndungata yaku, ĩrĩa ĩtariĩ ta ngui, ndĩ mũndũ wa kĩ, atĩ nĩguo ingĩhota gwĩka ũndũ ũcio mũnene? Nake Elisha akĩmũcokeria atĩrĩ, Jehova nĩanyonetie atĩ nĩũgatuĩka mũthamaki wa Suriata.Hĩndĩ ĩo agĩgĩthiĩ akiuma harĩ Elisha, agĩkinya he mwathi wake; nake mwathi wake akĩmũũria atĩrĩ, Elisha aagĩkwĩra atĩa? Agĩkĩmũcokeria ũũ: Aanjĩra atĩ ti-itherũ nĩũkũhona.Na gũgĩkinya atĩrĩ, atĩ rũciũ rũrũ rũngĩ akĩroka kuoya tama ũrĩa waragwo ũrĩrĩ igũrũ, agiũtobokia maĩ-inĩ, agĩcoka akĩũigĩrĩra ũthiũ wake, o nginya agĩkua; nake Hazaeli agĩgĩthamaka ithenya rĩake.Na rĩrĩ, rĩrĩa Joramu, mũrũ wa Ahabu, mũthamaki wa Isiraeli aakorirũo athamakĩte mĩaka ĩtano-rĩ, nake Jehoshafatu hĩndĩ ĩo agĩkorũo arĩ o mũthamaki wa Juda, Jehoramu nake, mũrũ wa Jehoshafatu ũcio, akĩambĩrĩria gũthamaka kũu Juda.Na rĩrĩ, hĩndĩ ĩo aambĩrĩirie gũthamaka-rĩ, aarĩ wa mĩaka mĩrongo ĩtatũ na ĩĩrĩ; nake agĩgĩthamaka mĩaka ĩnana kũu Jerusalemu.Nake akĩrũmĩrĩra mĩthiĩre ya athamaki a Isiraeli, o ta ũrĩa nyũmba ya Ahabu yekaga, nĩ ũndũ nĩaahikĩtie mwarĩ wa Ahabu; nake agĩgĩĩka maũndũ marĩa monagwo marĩ moru nĩ Jehova.No rĩrĩ, Jehova ndaigana kũnina Juda nĩ ũndũ wa gũconokera Daudi, ndungata yake, o ta ũrĩa aamwĩrĩire atĩ nĩegũtũũra amũheete tawa, we mwene o na ciana ciake.Na rĩrĩ, ihinda rĩake-rĩ, nĩguo Aedomu mokĩrĩire Juda, makĩrema athamaki ao nĩguo matigacoke gwathwo nĩo, nao makĩĩigĩra mũthamaki wa kũmathamakagĩra.Hĩndĩ ĩo Joramu akĩringa agĩthiĩ Zairu, hamwe na ngari ciake ciothe cia ita; nake agĩkĩarahũka ũtukũ, akĩhũra Aedomu arĩa maamũrigicĩirie na mĩena yothe, we mwene o na anene a ngari ciake ciothe cia ita; no andũ arĩa angĩ maarĩ hamwe nake makĩũrĩra hema-inĩ ciao.Ũguo nĩguo Aedomu mokĩrĩire athamaki a Juda makĩmarema, magĩtiga gwathagwo nĩo o na ũmũthĩ. Namo matukũ o ro macio Alibina o nao makĩmarema.Nacio ciĩko iria ingĩ cia Joramu, o na maũndũ mothe marĩa ekire-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda?Nake Joramu agĩgĩkoma hamwe na maithe, agĩthikwo o hamwe na maithe itũũra rĩa Daudi; nake Ahazia, mũrũwe, agĩthamaka ithenya rĩake.Na rĩrĩ, mwaka wa ikũmi na ĩĩrĩ ĩrĩa Joramu, mũrũ wa Ahabu, aakorirũo athamakĩte-rĩ, nĩguo Ahazia, mũrũ wa Jehoramu mũthamaki wa Juda, aambĩrĩirie gũthamaka.Nake Ahazia aarĩ wa mĩaka mĩrongo ĩĩrĩ na ĩĩrĩ rĩrĩa aambĩrĩirie gũthamaka; nake agĩthamaka mwaka ũmwe kũu Jerusalemu. Nake nyina etagwo Athalia, mwarĩ wa Omuri, mũthamaki wa Isiraeli.Nake agĩkĩrũmĩrĩra mĩthiĩre ĩrĩa nyũmba ya Ahabu yathiaga nayo, nake agĩĩka maũndũ marĩa monagwo marĩ moru nĩ Jehova, o ta ũrĩa nyũmba ya Ahabu yekaga; nĩ ũndũ aarĩ mũthoni kũu nyũmba ĩo ya Ahabu.Nao magĩthiĩ na Joramu wa Ahabu, makahũranĩre mbaara na Hazaeli, mũthamaki wa Suriata, o kũu Ramothu-gileadi; nao Asuriata magĩkĩguraria Joramu.Nake mũthamaki, ti Joramu, akĩhũndũka nĩguo akahonerio Jezireeli nguraro icio aagurarĩirio nĩ Asuriata o kũu Rama hĩndĩ ĩo aahũranaga mbaara na Hazaeli, mũthamaki wa Suriata. Nake Ahazia wa Jehoramu, mũthamaki wa Juda, agĩgĩikũrũka nĩguo akarore Joramu wa Ahabu, o kũu Jezireeli, nĩ ũndũ aarĩ mũrũaru.Na rĩrĩ, Elisha, mũnabii, agĩgĩĩta mũndũ ũmwe wa thiritũ ya ariũ a anabii, akĩmwĩra atĩrĩ, Wĩhotore, ũthiĩ ũnyitĩte kĩnandũ gĩkĩ kĩa maguta na guoko, ũkinye Ramothu-gileadi.Na wakinya kuo ũcarie Jehu, mũrũ wa Jehoshafatu wa Nimushi, ũtonye harĩa arĩ, ũmweherie harĩ ariũ a ithe, ũmũtonyie kanyũmba ga thĩinĩ wa iria ingĩ.Ũcoke woe kĩnandũ kĩu kĩa maguta, ũmũitĩrĩrie maguta macio mũtwe, ũmwĩre atĩrĩ, Jehova oiga ũũ: Atĩrĩrĩ, ndagũitĩrĩria maguta, ũtuĩke mũthamaki wa Isiraeli. Nawe ũgĩcoke ũhingũre mũrango wĩyũrĩre, na ndũgaikare.Tondũ ũcio mwanake ũcio, o ũcio mũnabii, agĩgĩthiĩ Ramothu-gileadi.Na rĩrĩa aakinyire kuo, anene a mbũtũ cia ita magĩkorũo maikarĩte thĩ; nake akiuga ũũ: Atĩrĩrĩ, wee mũnene ũyũ wa ita, ndĩ na ũhoro ndeketio ngwĩre. Nake Jehu akĩũria atĩrĩ, Ithuothe nĩ ũrĩkũ witũ? Nake akiuga atĩrĩ, Nĩwe, mũnene ũyũ wa ita.Nake agĩgĩũkĩra agĩtonya nyũmba; nake mũndũ ũcio akĩmũitĩrĩria maguta mũtwe, akĩmwĩra atĩrĩ, Jehova Ngai wa Isiraeli oigĩte ũũ: Ndagũitĩrĩria maguta, ũtuĩke mũthamaki wa andũ a Jehova, o acio Aisiraeli.Nawe-rĩ, nĩũkahũra nyũmba ya mwathi waku, Ahabu, nĩguo ndĩĩrĩhĩrie thakame ĩrĩa yaitirũo ya anabii ndungata ciakwa, o na thakame ya ndungata cia Jehova ciothe, ĩrĩa yaitirũo nĩ Jezebeli.Nĩ ũndũ-rĩ, nyũmba yothe ya Ahabu nĩngũmĩnina biũ; na nĩngũũraga njehererie Ahabu mwana o wothe wa kahĩĩ, ũrĩa ngombo, o na ũrĩa ũtarĩ ngombo, kũu Isiraeli.Nayo nyũmba ya Ahabu ndĩmĩtue o ta nyũmba ya Jeroboamu wa Nebati, o na ta nyũmba ya Baasha wa Ahija.Nacio ngui ĩkarĩĩra Jezebeli o kũu gĩcigo-inĩ gĩa gĩthaka kĩa Jezireeli, na gũtikoneka mũndũ o na ũmwe wa kũmũthika. Nake agĩkĩhingũra mũrango akĩũra.Hĩndĩ ĩo Jehu agĩkiuma, agĩcoka he ndungata cia mwathi wake; na ĩmwe yacio ĩkĩmũũria atĩrĩ, Gwĩ thayũ? Nĩ kĩ mũgũrũki ũcio ekũiyĩrĩte harĩ we? Nake akĩmera atĩrĩ, Inyuĩ mũtikiũĩ mũndũ ũcio, na mũkamenya ndeto ciake?Nao makiuga atĩrĩ, Nĩ maheni; twĩre wega. Nake akiuga atĩrĩ, Oigire ũna na ũna, aanjĩra ũũ: Jehova oigĩte atĩrĩ, Ndagũitĩrĩria maguta ũtuĩke mũthamaki wa Isiraeli.Hĩndĩ ĩo mũndũ o mũndũ wao akĩhiũha kuoya nguo yake ya igũrũ, magĩciara thĩ o hau rĩambatĩro-inĩ rĩa nyũmba acikinye, nao magĩkĩhuha coro, makiuga atĩrĩ, Jehu nĩwe mũthamaki.Ũguo nĩguo Jehu, mũrũ wa Jehoahafatu wa Nimushi, aagĩire ndundu ya gũũkĩrĩra Joramu. (Na rĩrĩ, Joramu nĩ gũikaria aaikarĩtie Ramothu-gileadi, we mwene, o na Aisiraeli othe, akarĩrangithĩria nĩ ũndũ wa Hazaeli, mũthamaki wa Suriata;no rĩrĩ, Joramu mũthamaki nĩaacokete Jezireeli agathondekerũo kuo harĩa aagurarĩtio nĩ Asuriata, hĩndĩ ĩrĩa aahũranaga na Hazaeli, mũthamaki wa Suriata.) Nake Jehu agĩkiuga atĩrĩ, Akorũo nĩmwetĩkĩra ũguo ndoiga-rĩ, menyai mũreke mũndũ o na ũmwe oime itũũra rĩrĩ, atĩ nĩguo akaheane ũhoro warĩo o kũu Jezireeli.Nake Jehu agĩkĩhaica ngari agĩthiĩ Jezireeli, nĩ ũndũ nĩkuo Joramu aakomete. Na hĩndĩ ĩo Ahazia, mũthamaki wa Juda, agĩkorũo nĩaaikũrũkĩte agathiĩ kũrora Joramu.Na rĩrĩ, marĩ o njĩra magĩũka-rĩ, mũrangĩri wa itũũra agĩkorũo arũngiĩ igũrũ, mũthiringo-inĩ wa nyũmba ndaya na igũrũ ya arangĩri a kũu Jezireeli, nake akĩona gĩkundi kĩa andũ a Jehu gĩgĩũka, akiuga atĩrĩ, Ndĩ kuona andũ gĩkundi. Nake Joramu akiuga atĩrĩ, Oya mũndũ ũmwe wa arĩa mathiaga mahaicĩte mbarathi ũmũrekie athiĩ akamatũnge, nake amorie atĩrĩ, Gwĩ thayũ?Tondũ ũcio hagĩgĩthiĩ mũndũ ũmwe ahaicĩte mbarathi agacemanie nake, nake akiuga atĩrĩ, Mũthamaki oiga ũũ: Atĩrĩrĩ, gwĩ thayũ? Nake Jehu agĩcokia atĩrĩ, Wĩ na ũhoro ũrĩkũ na thayũ wee? Coka na thutha wakwa ũnũmĩrĩre. Nake mũrangĩri ũcio akĩheana ũhoro, akiuga atĩrĩ, Mũndũ ũrĩa ũrekirio nĩakinyire harĩ o, no ndaracoka na gũkũ.Hĩndĩ ĩo agĩcoka akĩrekia mũndũ ũngĩ wa kerĩ ahaicĩte mbarathi, nake mũndũ ũcio agĩkinya harĩ o, akiuga atĩrĩ, Mũthamaki oiga ũũ: Atĩrĩrĩ, gwĩ thayũ? Nake Jehu agĩcokia atĩrĩ, Wĩ na ũhoro ũrĩkũ na thayũ wee? Coka na thutha wakwa ũnũmĩrĩre.Ningĩ mũrangĩri ũcio akĩheana ũhoro, akiuga atĩrĩ, O nake nĩakinyire harĩ o, no ndaracoka na gũkũ; naguo mũtwarĩre wa ngari ya ita ũtariĩ ta wa Jehu wa Nimushi; nĩ ũndũ atwaraga ngari na ihenya mũno.Nake Joramu akiuga atĩrĩ, Ta ohererai mbarathi ngari-inĩ. Nao magĩcioherera. Nake Joramu, mũthamaki wa Isiraeli, na Ahazia, mũthamaki wa Juda, makiumagara, o mũndũ arĩ ngari-inĩ yake, magĩgĩthiĩ gũtũnga Jehu, makĩmũkora mũgũnda-inĩ wa Nabothu, Mũjezireeli.Na gũgĩkinya atĩrĩ, atĩ Joramu ona Jehu, agĩkĩmũũria atĩrĩ, Gwĩ thayũ, Jehu? Nake agĩcokia atĩrĩ, Thayũ wa kĩ, ũmaraya wa nyũkwa Jezebeli, o na ũrogi wake, ciingĩhĩte ũũ?Nake Joramu akĩgarũrithia ngari yake, akĩũra, agĩcoka akĩĩra Ahazia ũũ: Atĩrĩrĩ, Ahazia, he njikanĩrĩrio.Nake Jehu akĩgeta ũta wake na hinya wake wothe akĩratha Joramu gatagatĩ ga ciande, naguo mũguĩ ũkiumanĩra na ngoro, agĩtungumana o hau aarĩ ngari-inĩ yake.Hĩndĩ ĩo Jehu akĩĩra Bidikari, mũkaburũ wake, atĩrĩ, Muoithie aikio mũgũnda ũcio wagairũo nĩ Nabothu, Mũjezireeli; nĩ ũndũ-rĩ, ta ririkana ũhoro mũritũ ũrĩa waaririo nĩ Jehova ũmũkoniĩ hĩndĩ ĩrĩa twahaicĩte mbarathi ciitũ, niĩ nawe, tũrũmĩrĩre ithe, Ahabu, gũkĩĩrũo atĩrĩ,Jehova oiga ũũ: Ti-itherũ ira nĩ kuona ndĩronire thakame ya Nabothu, o na ya ariũ ake; niĩ o na niĩ-rĩ, ngakũrĩhĩria ũndũ ũcio, o gũkũ mũgũnda ũyũ; ũguo nĩguo Jehova oiga. Tondũ ũcio muoithie rĩu aikio mũgũnda ũcio, o ta ũrĩa uuge wa Jehova watariĩ.No rĩrĩ, hĩndĩ ĩrĩa Ahazia, mũthamaki wa Juda, onire maũndũ macio, akĩũra arorete na njĩra ya nyũmba ya mũgũnda-inĩ. Nake Jehu akĩmũrũmĩrĩra, akiuga atĩrĩ, O nake mũũragĩrei ngari-inĩ yake; nao magĩkĩmũgurarĩria o ihaicĩro-inĩ rĩa Guri, rĩrĩa rĩrĩ gũkuhĩ na Ibileamu. Nake agĩkĩrĩrĩria kũũra, agĩkinya Megido, agĩkuĩra kuo.Nacio ndungata ciake ikĩmũkuua na ngari ikĩmũkinyia Jerusalemu, ikĩmũthika mbĩrĩra-inĩ yake hamwe na maithe, o kũu itũũra rĩa Daudi.Na rĩrĩ, mwaka wa ikũmi na ũmwe ĩrĩa Joramu, mũrũ wa Ahabu, aakorirũo athamikĩte, nĩguo Ahazia aambĩrĩirie gũthamakĩra Juda.Na rĩrĩ, Jehu aakinya Jezireeli-rĩ, Jezebeli agĩkĩigua ũhoro ũcio; nake akĩĩhaka rangi maitho, akĩĩgemia mũtwe, agĩcũthĩrĩria na ndirica.Na rĩrĩ, hĩndĩ ĩrĩa Jehu aatonyaga kĩhingo-inĩ, akĩũria atĩrĩ, Gwĩ thayũ, Zimuri, wee mũũragi wa mwathi waku?Nake agĩgĩtiira ũthiũ agĩcũthĩrĩria ndirica-inĩ hau aarĩ, akiuga atĩrĩ, Nũ wĩ mwena-inĩ wakwa? Nũ? Nake agĩcũthĩrĩrio na ndirica ĩo nĩ andũ erĩ kana atatũ mehokeirũo wĩra wa nyũmba ĩo ya mũthamaki.Nake agĩkĩmera atĩrĩ, Mũikiei agũe thĩ. Tondũ ũcio makĩmũikia akĩgũa thĩ; nayo thakame ĩmwe yake ĩkĩminjũkĩra rũthingo, o na mbarathi; nake Jehu agĩtũma arangĩrĩrio thĩ na magũrũ ma cio.Nake aarĩkia gũtonya nyũmba thĩinĩ, akĩrĩa, o na akĩnyua; na thutha wa ũguo agĩcoka akiuga atĩrĩ, Ta thiĩi mũrore ũhoro wa mũndũ mũka ũcio wĩ na kĩrumi mũmũthike; nĩ ũndũ nĩ mwarĩ wa mũthamaki.Nao andũ ake magĩgĩthiĩ kũmũthika; no matiakorire kĩĩga o na kĩmwe kĩa mwĩrĩ wake tiga o kĩongo giiki, na magũrũ, o na hĩ cia moko make.Tondũ ũcio magĩgĩcoka harĩ we, makĩmũhe ũhoro ũcio. Nake akiuga atĩrĩ, Ũcio nĩ uuge wa Jehova ũrĩa aaririe na kanua ka ndungata yake, Elija, Mũtishibi, akiuga ũũ: Mũgũnda wa Jezireeli nĩkuo ngui ikarĩĩra mwĩrĩ wa Jezebeli;o nakĩo kĩimba kĩa Jezebeli gĩgatuĩka o ta rũrua rũaraganĩte kũu mũgũnda ũcio wa Jezireeli; nĩguo andũ matikanoige atĩrĩ, Ũyũ nĩ Jezebeli.Na rĩrĩ, Ahabu aarĩ na ariũ mĩrongo mũgwanja o kũu Samaria. Nake Jehu agĩkĩandĩka marũa, akĩmatwarithia Samaria harĩ aathani a Jezireeli, o arĩa maarĩ athuri, o na arĩa maarĩ areri a ariũ a Ahabu kũu, akĩmera ũũ:Atĩrĩrĩ, marũa maya maamũkinyĩrĩra-rĩ, kuona atĩ ariũ a mwathi wanyu maikarĩte o kũu na inyuĩ, na mũkĩrĩ na ngari, na mbarathi, o na itũũra rĩirigĩtwo, o na indo cia mbaara-rĩ,cariai thĩinĩ wa ariũ a mwathi wanyu mũndũ ũrĩa mwega na mwagĩrĩru mũno, agakĩra arĩa angĩ othe, mũmũikarĩrie gĩtĩ gĩa ũthamaki gĩa ithe, na thutha wa ũguo mũrũĩrĩre mwathi ũcio wanyu.No andũ acio magĩĩtigĩra o mũno mũno ma, makiuga ũũ: Atĩrĩrĩ, kuona atĩ athamaki acio erĩ matiigana kũmwĩtiiria-rĩ, ithuĩ hihi tũgũkĩhota atĩa kũmwĩtiiria?Nake mũndũ ũrĩa warĩ mũrori wa maũndũ mothe ma nyũmba ya mũthamaki, na mũnene wa kũrora maũndũ ma itũũra, na athuri o nao, o na andũ arĩa maarĩ areri a ariũ acio a mũthamaki, makĩrekania kwĩ Jehu, makiuga atĩrĩ, Ithuĩ tũrĩ ndungata ciaku, na nĩtũrĩĩkaga maũndũ mothe marĩa ũrĩtwĩraga twĩke; tũtirĩ mũndũ o na ũmwe tũgũtua mũthamaki; ĩka o ta ũrĩa wee mwene ũkuona kwagĩrĩire.Hĩndĩ ĩo agĩcoka akĩmaandĩkĩra marũa o hĩndĩ ya kerĩ, akiuga atĩrĩ, Mũngĩkorũo mwĩ mwena wakwa, na mũkorũo nĩmũrĩiguaga mũgambo wakwa-rĩ, oyai ciongo cia andũ acio ariũ a mwathi wanyu, mũgoka kũrĩ niĩ, gũkũ Jezireeli, ihinda o ta rĩrĩ rũciũ. Na rĩrĩ, ariũ a mũthamaki, o andũ acio mĩrongo mũgwanja, maaikaraga na andũ arĩa maarĩ igweta a itũũra rĩu, nao nĩo maarĩ areri ao.Na gũgĩkinya atĩrĩ, atĩ marũa macio maamakinyĩra, makĩnyita ariũ a mũthamaki makĩmoraga, andũ acio othe mĩrongo mũgwanja, magĩĩkĩra ciongo ciao ngara-inĩ, magĩcitwarithia harĩ Jehu o kũu Jezireeli.Naho hagĩgĩthiĩ mũndũ wareketio akĩmũhe ũhoro, akiuga atĩrĩ, Nĩmaarehe ciongo cia ariũ a mũthamaki. Nake agĩkiuga atĩrĩ, Ciigei irũndo igĩrĩ, o hau mũromo-inĩ wa kĩhingo, nginya o rũciũ rũcinĩ.Na gũgĩkinya atĩrĩ, atĩ rũcinĩ akĩroka kuumagara, akĩĩra andũ, arũgamĩte harĩ o, ũũ: Atĩrĩrĩ, inyuĩ mwĩ na kĩhooto. Rĩu-rĩ, ti-itherũ nĩ niĩ ndathiire ndundu njũkĩrĩre mwathi wakwa, na ngĩmũũraga; no rĩrĩ, aya othe-rĩ, nũ ũmoragĩte?Menyai rĩu atĩ hatirĩ kiugo o na kĩmwe kĩa Jehova kĩa ũhoro ũrĩa aaririe ũkoniĩ nyũmba ya Ahabu kĩngĩaga kũhingio; nĩ ũndũ-rĩ, Jehova nĩekĩte ũndũ ũrĩa aaririe na kanua ka ndungata yake Elija.Tondũ ũcio Jehu agĩkĩũraga arĩa othe maatigarĩte kũu Jezireeli a nyũmba ya Ahabu, o na anene ake othe, o na arata ake arĩa maamenyaine nake mũno, o na athĩnjĩri-ngai ake, o nginya akĩaga kũmũtigĩria mũndũ o na ũmwe.Nake Jehu agĩũkĩra akĩĩeherera kũu, agĩthiĩ Samaria. Na aakinya nyũmba ĩrĩa arĩithi maamuragĩra mbũri ciao guoya, o kũu njĩra-inĩ-rĩ,agĩcemania na ariũ a ithe na Ahazia, mũthamaki wa Juda, akĩmoria atĩrĩ, Nĩ ĩnyuĩ a? Nao makĩmũcokeria atĩrĩ, Nĩ ithuĩ ariũ a ithe na Ahazia, na twatherera tũkageithie ciana cia mũthamaki, o na ciana cia mũtumia wa mũthamaki.Nake agĩkiuga atĩrĩ, Magwatei mĩgwate. Nao makĩmagwata mĩgwate, magĩcoka makĩmoragĩra irima-inĩ rĩrĩa rĩarĩ nyũmba ĩo yamuragĩrũo guoya. Nao maarĩ andũ mĩrongo ĩna na erĩ; na ndaigana kũmatigia o na ũmwe.Nake oima hau, agĩcemania na Jehonadabu wa Rekabu, okĩte kũmũtũnga; agĩkĩmũgeithia, akĩmũũria atĩrĩ, Ngoro yaku nĩĩ’thereire, o ta ũrĩa ngoro yakwa ĩthereire ngoro yaku? Nake Jehonadabu agĩcokia atĩrĩ, Ũguo noguo ĩtariĩ. Jehu agĩkiuga ũũ: Kũngĩkorũo nĩguo-rĩ, nengereria guoko. Nake agĩkĩmũnengereria guoko; hĩndĩ ĩo Jehu akĩmũhaicia ngari-inĩ yake matwarane.Nake akĩmwĩra atĩrĩ, Ũka tũthiĩ ũkone ũrĩa ndĩĩrutanĩirie nĩ ũndũ wa Jehova. Magĩkĩmũkuua na ngari ĩo ya Jehu.Na rĩrĩ, Jehu aakinya Samaria, akĩũraga andũ othe arĩa maatigarĩire Ahabu kũu Samaria, o nginya akĩnina nyũmba yake yothe o kũmĩnina biũ, o ta ũrĩa Jehova aaririe na kanua ka Elija.Ningĩ Jehu agĩkĩũnganithia andũ othe, akĩmera atĩrĩ, Ahabu aatungatĩire Baali hanini; no rĩrĩ, Jehu ekũmũtungatĩra o mũno ma.Tondũ ũcio njĩtĩrai anabii othe a Baali, o na andũ othe arĩa mamĩhoyaga, o na athĩnjĩri-ngai ayo othe; na mũtikareke mũndũ o na ũmwe wao aagwo; nĩ gũkorũo ndĩ na igongona inene mũno rĩa kũrutĩra Baali; na mũndũ o wothe wao ũrĩa ũrĩagwo ho, ndangĩrekwo atũũre muoyo. No rĩrĩ, Jehu ekire ũndũ ũcio na ũhinga, acirĩire kũnina andũ arĩa maainamagĩrĩra Baali mamĩhoe.Nake Jehu akiuga atĩrĩ, Tuai gĩathĩ gĩa atĩ kũgĩe ũũngano mũnene wamũrĩirũo Baali. Nao andũ magĩkĩhunjanĩria ũhoro ũcio.Nake Jehu akĩrekania Isiraeli guothe; nao andũ othe arĩa maahoyaga Baali magĩgĩthiĩ kuo, na tondũ ũcio gũtirĩ mũndũ o na ũmwe wao watigirũo atakinyĩte kuo. Magĩthiĩ magĩtonya nyũmba ya Baali; nayo nyũmba ĩo ya Baali ĩgĩkĩiyũrũo ituri ciayo ciothe.Nake agĩkĩĩra mũrori wa harĩa nguo cia nyũmba ĩo ciaigagwo ũũ: Atĩrĩrĩ, rutĩra ahoi othe a Baali nguo; nake akĩmarutĩra nguo.Nake Jehu, me na Jehonadabu wa Rekabu, magĩgĩtonya kũu nyũmba ya Baali; nake akĩĩra ahoi a Baali atĩrĩ, Rĩu ta tuĩriai wega hatigakorũo he mũndũ o na ũmwe wa ndungata cia Jehova wĩ haha hamwe na inyuĩ, tiga o ahoi a Baali oiki.Nao magĩgĩtonya nyũmba thĩinĩ nĩguo makarute magongona, o na mahaki ma njino. Na rĩrĩ, Jehu nĩaakorirũo eigĩire andũ mĩrongo ĩnana nja, akamera atĩrĩ, Mũndũ o na ũmwe wa andũ arĩa ndĩrĩneana moko-inĩ manyu angĩhonoka-rĩ, ũcio ũrekere ahonoke nĩwe ũrĩrutwo muoyo ithenya rĩa ũcio wĩhonoketie.Na gũgĩkinya atĩrĩ, atĩ kahinda o karĩa aarĩkirie kũruta mahaki marĩa ma njino-rĩ, Jehu akĩĩra arĩa maarangagĩra, o na anene a mbũtũ cia ita, atĩrĩ, Tonyai thĩinĩ mũmorage, na mũtikareke o na ũmwe wao arũke. Magĩkĩmoraga na hiũ cia njora; nao acio maaranganagĩra, o na anene a mbũtũ cia ita, makĩmaikia nja, magĩcoka magĩtonya kũndũ kũrĩa kwairigĩtwo kwa nyũmba ĩo ya Baali thĩinĩ.Nacio itugĩ iria ciahandĩtwo cia kũhoerũo Baali, o icio ciarĩ nyũmba thĩinĩ, magĩciruta na nja, magĩcicina.O nakĩo gĩtugĩ kĩa ihoero rĩa Baali magĩkiunanga magĩkĩgũithia thĩ, o nayo nyũmba ya Baali makĩmĩtharia, makĩmĩtua kĩoro o na ũmũthĩ.Ũguo nĩguo Jehu aaninire ũhoro wothe wa kũhoya Baali kũu Isiraeli.No rĩrĩ, ha ũhoro wa gũtigana na mehia ma Jeroboamu wa Nebati, marĩa ehirie na agĩtũma Aisiraeli o nao mehie nĩ ũndũ wamo-rĩ, Jehu ndaatiganire namo, naguo ũguo nĩ ta kuuga ndaatiganire na mĩhianano ya njaũ ya thahabu ĩrĩa yahandĩtwo Beth-eli o na Dani.Nake Jehova agĩkĩĩra Jehu atĩrĩ, Tondũ nĩwĩkĩte wega nĩ gwĩka maũndũ marĩa nyonete me kĩhooto, ũgeka nyũmba ya Ahabu o ta ũrĩa maũndũ mothe marĩa maarĩ ngoro-inĩ yakwa maatariĩ-rĩ, ariũ aku a nginya rũciaro rũa kana nĩmagaikarĩra gĩtĩ kĩa ũnene gĩa Isiraeli.No Jehu ndaigana kwĩmenyerera nĩguo athiage arũmĩrĩire watho wa Jehova, Ngai wa Isiraeli, na ngoro yake yothe; o na ndaatiganire na mehia ma Jeroboamu marĩa ehirie na agĩtũma Aisiraeli o nao mehie nĩ ũndũ wamo.Na rĩrĩ, matukũ-inĩ macio, Jehova akĩambĩrĩria kũnyihanyihithia mĩhaka ya Isiraeli; nake Hazaeli agĩkĩmahũra na ndwere ciao ciothe;akĩmatunya bũrũri wothe wa Gileadi, mũrĩmo ũrĩa wa Jorodani, o kũu mwena wa irathĩro, naguo ũguo nĩ ta kuuga bũrũri wa Agadi, na wa Areubeni, o na wa Amanase, kuuma o Aroeru, itũũra rĩrĩa rĩĩ gĩtuamba kĩa Arinoni, o kũu Gileadi, na Bashani guothe.Nacio ciĩko iria ingĩ cia Jehu, o na maũndũ mothe marĩa ekire, o na hinya wake wothe-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Nake Jehu agĩgĩkoma hamwe na maithe; nao andũ makĩmũthika Samaria. Nake Jehoahazu, mũrũwe, agĩthamaka ithenya rĩake.Narĩo ihinda rĩrĩa Jehu aathamakĩire Isiraeli, o kũu Samaria, rĩarĩ mĩaka mĩrongo ĩĩrĩ na ĩnana.Na rĩrĩ, Athalia, nyina wa Ahazia, ona atĩ mũrũwe e gũkua, akĩnina mbeũ yothe ya nyũmba ya mũthamaki.No rĩrĩ, Jehosheba, mwarĩ wa mũthamaki Joramu, mwarĩ wa nyina na Ahazia, akĩoya Joashu, mũrũ wa Ahazia, agĩthiĩ nake na hitho, akĩmũruta thĩinĩ wa ariũ a mũthamaki acio moragagwo, me hamwe na mũmũreri, akĩmaiga kanyũmba ga toro; magĩkĩmũhitha Athalia, na tondũ ũcio Joashu ndaigana kũũragwo.Nake agĩtũũra ahithĩtwo nĩwe nyũmba ya Jehova mĩaka ĩtandatũ; narĩo ihinda rĩu Athalia nĩwe wathamakaga bũrũri ũcio.Na rĩrĩ, mwaka wa mũgwanja, Jehoiada akĩrekania, akĩgĩrithia anene arĩa maathaga athigari igana igana thĩinĩ wa andũ arĩa metagwo Akari, o na thĩinĩ wa arangĩri a mũthamaki, akĩmarehithie harĩ we o kũu nyũmba ya Jehova thĩinĩ; nake akĩrĩkanĩra kĩrĩkanĩro nao, o na akĩmehĩtithĩria mwĩhĩtwa o kũu nyũmba ya Jehova thĩinĩ, agĩcoka akĩmonia mũrũ wa mũthamaki.Nake Jehoiada akĩmaatha, akĩmera atĩrĩ, Ũndũ ũrĩa mũgeka nĩguo ũyũ atĩrĩ, atĩ gĩcunjĩ gĩa gatatũ kĩanyu kĩa arĩa magoka wĩra-inĩ mũthenya wa thabatũ, gĩkarangĩra nyũmba ya mũthamaki;o nao andũ arĩa angĩ gĩcunjĩ gĩa gatatũ maikare kĩhingo-inĩ kĩrĩa gĩĩtagwo Suri; o nao andũ arĩa angĩ gĩcunjĩ gĩa gatatũ maikare kĩhingo-inĩ kĩrĩa kĩĩ na thutha wa arangĩri acio; ũguo nĩguo mũkarangĩra nyũmba ĩo mũriĩre andũ.Nacio mbũtũ iria igĩrĩ cianyu, o andũ arĩa makoima wĩra-inĩ mũthenya ũcio wa thabatũ, nĩo makarangĩra nyũmba ya Jehova marangĩre mũthamaki ũyũ witũ.Nĩ gũthiũrũrũkĩria mũgathiũrũrũkĩria mũthamaki ũyũ witũ na mĩena yothe, o mũndũ anyitĩte indo ciake cia mbaara na guoko; na mũndũ ũngĩ o na ũrĩkũ angĩgatonya mĩhari-inĩ ĩo thĩinĩ, oragwo; ningĩ mũgaikara hamwe na mũthamaki akiuma nja, o na agĩcoka nyũmba.Nao anene acio maathaga athigari igana magĩĩka o ta ũrĩa maũndũ mothe maatariĩ marĩa Jehoiada mũthĩnjĩri-Ngai aamaathire nao mũndũ o mũndũ akĩoya andũ ake, arĩa maarĩ a kwambĩrĩria wĩra wao kũu mũthenya ũcio wa thabatũ, hamwe na arĩa maarĩ a kũinũka mũthenya ũcio wa thabatũ, nao magĩthiĩ magĩkinya he Jehoiada mũthĩnjĩri-Ngai.Nake mũthĩnjĩri-Ngai akĩrutĩra anene arĩa maathaga athigari igana matimũ na ngo iria ciarĩ cia mũthamaki Daudi, o iria ciaigĩtwo kũu nyũmba ya Jehova.Nao arangĩri acio makĩrũgama, o mũndũ anyitĩte indo ciake cia mbaara na guoko, kuuma o mwena wa ũrĩo wa nyũmba ĩo, o nginya mwena wa ũmotho wayo, megiritanĩtie na kĩgongona, o na nyũmba ĩo, o na marĩ hakuhĩ na mũthamaki mamũrigicĩirie.Hĩndĩ ĩo agĩkĩruta mũrũ wa mũthamaki, akĩmũigĩrĩra tanji mũtwe, na akĩmũnengera ibuku rĩa ũira; nao makĩmũitĩrĩria maguta, makĩmũtua mũthamaki; makĩmũhũrahũrĩra hĩ, makiugaga atĩrĩ, Ngai arotũũria mũthamaki witũ!Na rĩrĩ, Athalia aaigua inegene rĩu rĩa arangĩri, o na rĩa andũ arĩa maarĩ ho, agĩtonya harĩ andũ acio o kũu nyũmba ya Jehova thĩinĩ;agĩgĩcũthĩrĩria, akĩona atĩ mũthamaki nĩ kũrũgama arũgamĩte handũ hatũũgĩru igũrũ o ta ũrĩa mũtugo wa hĩndĩ ĩo watariĩ, nao anene a athigari, o na ahuhi macoro magakuhĩhĩria mũthamaki; nao andũ othe a bũrũri ũcio magakena, makĩhuhaga macoro. Hĩndĩ ĩo Athalia agĩgĩtembũranga nguo ciake, akĩanĩrĩra na mũgambo mũnene, akiuga ũũ: Ĩno nĩ ndundu ya njũkanĩrĩro. Hĩ! Nĩ ndundu ya njũkanĩrĩro.Nake Jehoiada mũthĩnjĩri-Ngai agĩatha anene a athigari igana igana arĩa maaigĩtwo marorage mbũtũ cia ita, akĩmera atĩrĩ, Nĩagerio gatagatĩ ka mĩhari ya andũ, oimio nja, nake mũndũ ũrĩa ũkũmũrũmĩrĩra nĩoragwo na rũhiũ rũa njora; nĩ ũndũ mũthĩnjĩri-Ngai oigire atĩrĩ, Menyai mũmũũragĩre gũkũ nyũmba ya Jehova.Tondũ ũcio magĩkĩmweherera; nake akĩgera njĩra ĩrĩa yageragwo nĩ mbarathi igĩthiĩ nyũmba ya mũthamaki; nakuo kũu nĩkuo oragĩirũo.Nake Jehoiada agĩgĩtũma harĩkanĩrũo kĩrĩkanĩro gĩkoniĩ Jehova, o na mũthamaki, o na andũ, gĩa atĩ nĩmegũtuĩka andũ a Jehova; o na ningĩ agĩtũma hagĩe kĩrĩkanĩro gĩa atĩ mũthamaki na andũ ake maiguane.Nao andũ othe a bũrũri ũcio magĩgĩthiĩ nyũmba ya Baali, makĩmĩtharia; nacio igongona ciayo, o na mĩhianano yayo, icio ciothe magĩciunanga tũcunjĩ, igĩthira biũ; o nake Matani, mũthĩnjĩri-Baali, makĩmũũragĩra o hau mbere ya igongona icio. Nake mũthĩnjĩri-Ngai agĩcoka agĩtua andũ amwe anene matuĩke arori a nyũmba ya Jehova.Nake akĩoya andũ arĩa maathaga athigari igana igana, o na andũ arĩa metagwo Akari, o na arangĩri a nyũmba ya mũthamaki, o na andũ othe a bũrũri ũcio; nao magĩikũrũkia mũthamaki mamũrutĩte nyũmba ya Jehova, magerete njĩra ya kĩhingo kĩa arangĩri a nyũmba ya mũthamaki, magĩgĩkinya o nyũmba ya mũthamaki. Nake agĩgĩikarĩra gĩtĩ kĩa ũnene gĩa ũthamaki.Na tondũ ũcio andũ othe a bũrũri ũcio magĩkena, narĩo itũũra rĩu rĩgĩikara rĩtarĩ ngũĩ; nao makĩũragĩra Athalia na rũhiũ rũa njora o hau hakuhĩ na nyũmba ya mũthamaki.Nake Jehoashu aarĩ wa mĩaka mũgwanja hĩndĩ ĩrĩa aambĩrĩirie gũthamaka.Na rĩrĩ, mwaka wa mũgwanja ĩrĩa Jehu aakorirũo athamakĩte-rĩ, nĩguo Jehoashu aambĩrĩirie gũthamaka; agĩgĩthamaka mĩaka mĩrongo ĩna kũu Jerusalemu; nake nyina etagwo Zibia, wa kũu Biri-shiba.Nake Jehoashu agĩĩka maũndũ marĩa monagwo marĩ mega nĩ Jehova ihinda rĩrĩa rĩothe Jehoiada, mũthĩnjĩri-Ngai, aamũtaaraga.No rĩrĩ, matĩri ma kũndũ gũtũũgĩra matiigana kweherio; andũ no maatũire marutagĩra magongona matĩri-inĩ macio, o na magacinagĩra ũbumba kuo.Nake Jehoashu agĩkĩĩra athĩnjĩri-Ngai atĩrĩ, Mbia ciothe cia indo iria ciamũrĩtwo iria itwaragwo nyũmba ya Jehova, ingĩkorũo nĩ mbia cia andũ arĩa mahĩtũkaga magĩtarũo mũndũ o mũndũ, o na kana mbia cia andũ o ta ũrĩa mũndũ o mũndũ atuĩrĩirũo arute, o na kana mbia iria ciothe mũndũ akoragwo eyendeire kũruta na ngoro yake cia gũtwarũo nyũmba ya Jehova, icio ciothe-rĩ,athĩnjĩri-Ngai nĩmacioe mathiĩ nacio, o mũndũ oe iria anengeretwo nĩ mũndũ ũrĩa moyaine nake; nao mathondeke nyũmba kũndũ kũrĩa gũtharũkĩte, o handũ harĩa hothe hangĩkorũo harĩ hatharũku.No rĩrĩ, gũgĩtuĩka atĩ mwaka wa mĩrongo ĩĩrĩ na ĩtatũ ĩrĩa Jehoashu aakorirũo athamakĩte, athĩnjĩri-Ngai acio magĩkorũo matarĩ maathondeka nyũmba ĩo kũndũ kũrĩa gwatharũkĩte.Hĩndĩ ĩo mũthamaki Jehoashu agĩĩta Jehoiada mũthĩnjĩri-Ngai, o na athĩnjĩri-Ngai arĩa angĩ, akĩmera atĩrĩ, Nĩ kĩ kĩanagiria mũthondeke nyũmba ĩno ya Jehova kũrĩa gũtharũkĩte? Rĩu tigai kuoya mbia ingĩ mũnengeretwo nĩ andũ arĩa mũũyaine nao; no rĩrĩ, cinenganĩrei nĩguo irutwo cia gũthondeka nyũmba ĩo kũndũ kũrĩa gũtharũkĩte.Nao athĩnjĩri-Ngai magĩĩtĩkĩra gũtiga gũcoka kũhothithia mbia ingĩ harĩ andũ acio arĩ o, o na magĩtiga gũthondekithia nyũmba ĩo kũrĩa gũtharũkĩte o ene.No rĩrĩ, Jehoiada mũthĩnjĩri-Ngai akĩoya ithandũkũ, akĩrĩtũra ihoro hengero-inĩ yarĩo, akĩrĩiga mwena-inĩ wa kĩgongona, o mwena wa ũrĩo mũndũ agĩtonya nyũmba ya Jehova; nao athĩnjĩri-Ngai arĩa maaikaragia mũrango wa nyũmba magĩcoka gũikia ho mbia ciothe iria ciatwaragwo nyũmba ya Jehova.Na gũgĩtuĩka atĩrĩ, atĩ o hĩndĩ ĩrĩa kwonwo atĩ he mbia nyingĩ ithandũkũ-inĩ-rĩ, mwandĩki-marũa wa mũthamaki o na mũthĩnjĩri-Ngai ũrĩa mũnene magathiĩ kuo, nao magacioha ciothe, magacoka magatara mbia icio mona nyũmba ya Jehova.Nao maarĩkia gũthima mbia icio, magacinengera aruti wĩra wakuo, o arĩa maarĩ arori a nyũmba ya Jehova; nao andũ acio magacinengera atharamara, o na abundi arĩa angĩ, o andũ arĩa maarutaga wĩra wa gũthondeka nyũmba ĩo ya Jehova,o na aaki na mahiga, o na enji amo; o na magacinenganĩra cia kũgũra mbaũ, o na mihiga maicũhie ma gũthondeka kũndũ kũrĩa nyũmba ĩo ya Jehova yatharũkĩte, o na cia kũgũra indo iria ingĩ ciothe ciabatarainie cia gũthondeka nyũmba ĩo ĩgĩcokererio.Na rĩrĩ, ha ũhoro wa mbia icio ciatwaragwo nyũmba ya Jehova-rĩ, itiigana kũrutĩrũo kĩndũ o na kĩmwe gĩa ikombe cia betha, o na kana tũmĩĩhato twa mũrarĩ wa ndambĩ, o na kana mbakũri, kana tũrumbeta, kana kĩndũ o na kĩ gĩa thahabu kana kĩa betha, nĩ ũndũ wa nyũmba ĩo ya Jehova;nĩ ũndũ mbia icio cianengerirũo andũ arĩa maarutaga wĩra ũcio, nao magĩgĩcokereria nyũmba ya Jehova nacio.O na ningĩ-rĩ, matiigana kũrĩkanĩra na andũ arĩa maanengerirũo mbia icio cia kũhe andũ a wĩra; nĩ ũndũ arutithia a wĩra nĩmehokekete.Nacio mbia cia magongona ma ihĩtia, o na ma mehia-rĩ, itiatwaragwo nyũmba ya Jehova; icio ciarĩ cia athĩnjĩri-Ngai.Hĩndĩ ĩo Hazaeli, mũthamaki wa Suriata, akĩambata agĩthiĩ Gathu, akĩhũrana narĩo, akĩrĩtunyana; agĩcoka akĩroria ũthiũ wake Jerusalemu nĩguo aambate kuo.Nake Jehoashu, mũthamaki wa Juda, akĩoya indo ciothe iria ciamaũrĩtwo igatherio, o iria maithe, Jehoshafatu, na Jehoramu, na Ahazia, athamaki a Juda, maamũrĩte, ii hamwe na indo ciake we mwene iria ciaamũrĩtwo, o na thahabu yothe ĩrĩa yonekire kũndũ kũrĩa kwaigagwo mũthithũ wa indo irĩ bata kũu nyũmba ya Jehova, o na nyũmba ya mũthamaki, agĩcitwarithĩria mũthamaki wa Suriata; nake Hazaeli agĩgĩĩthiĩra, agĩtiga gũthiĩ Jerusalemu.Na rĩrĩ, ciĩko iria ingĩ cia Joashu, o na maũndũ mothe marĩa ekire, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda?Nacio ndungata ciake igĩũkĩra, ikĩgĩa ndundu ya kũmũũkĩrĩra, ikĩũragĩra Joashu o kũu gũkuhĩ na nyũmba ya Milo, o njĩra-inĩ ĩrĩa ĩikũrũkĩte ĩgakinya Sila.Nĩ Jozakaru wa Shimeathu na Jehozabadu wa Shomeru, ndungata ciake, maamũhũrire agĩkua; nao andũ makĩmũthika hamwe na maithe, o kũu itũũra rĩa Daudi; nake Amazia, mũrũwe, agĩthamaka ithenya rĩake.Na rĩrĩ, mwaka wa mĩrongo ĩĩrĩ na ĩtatũ ĩrĩa Joashu, mũrũ wa Ahazia, mũthamaki wa Juda, aakorirũo athamakĩte, nĩguo Jehoahazu, mũrũ wa Jehu, aambĩrĩirie gũthamakĩra Isiraeli, o kũu Samaria, agĩgĩthamaka mĩaka mũgwanja.Nake agĩĩka maũndũ marĩa monagwo marĩ moru nĩ Jehova, akĩrũmĩrĩra mehia ma Jeroboamu wa Nebati, marĩa ehirie na agĩtũma Aisiraeli o nao mehie nĩ ũndũ wamo maũndũ macio-rĩ, ndaigana gũtigana namo o na hanini.Nake Jehova agĩgĩcinwo nĩ marakara nĩ ũndũ wa Aisiraeli, agĩtũũra amarekagĩrĩria akamaneana moko-inĩ ma Hazaeli, mũthamaki wa Suriata, o na ma Beni-hadadi, mũrũ wa Hazaeli, matukũ maingĩ.Nake Jehoahazu agĩthaitha Jehova amũteithie, nake Jehova akĩmũigua; nĩ gũkorũo nĩonire ũrĩa Aisiraeli maahinyĩrĩirio, o ũrĩa mũthamaki wa Suriata aamahinyĩrĩirie.(Nake Jehova akĩhe andũ a Isiraeli mũhonokia, na tondũ ũcio magĩtiga gwathwo nĩ Asuriata; nacio ciana cia Isiraeli igĩgĩcoka gũtũũra o mũndũ hema-inĩ yake, o ta tene.No rĩrĩ, o na gwatuĩka nĩ ũguo, itiigana gũtigana na mehia ma nyũmba ya Jeroboamu, marĩa aatũmire Aisiraeli o nao mehie nĩ ũndũ wamo; no nĩmaatũũrire mamarũmĩrĩire; o na ningĩ kũu Samaria gũgĩtũũra kũrĩ o Ashera.)Jehoahazu ndaatigĩirio andũ a ita tiga o mĩrongo ĩtano arĩa maathiaga mahaicĩte mbarathi, na ngiri ikũmi arĩa maathiaga na magũrũ, o hamwe na ngari cia ita ikũmi; nĩ ũndũ mũthamaki wa Suriata nĩaamaninĩte o kũmanina biũ, akamatua o ta mũũngũ wa kĩhuhĩro-inĩ.Na rĩrĩ, ciĩko iria ingĩ cia Jehoahazu, o na maũndũ mothe marĩa ekire, o na hinya ũrĩa aarĩ naguo-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Nake Jehoahazu agĩgĩkoma hamwe na maithe; nao andũ makĩmũthika kũu Samaria; nake Joashu, mũrũwe, agĩthamaka ithenya rĩake.Na rĩrĩ, mwaka wa mĩrongo ĩtatũ na mũgwanja ĩrĩa Joashu mũthamaki wa Juda aakorirũo athamakĩte, nĩguo Jehoashu, mũrũ wa Jehoahazu, aambĩrĩirie gũthamakĩra Isiraeli kũu Samaria, agĩthamaka mĩaka ikũmi na ĩtandatũ.Nake agĩgĩĩka maũndũ marĩa monagwo marĩ moru nĩ Jehova; na ndaigana gũtigana na mehia mothe ma Jeroboamu wa Nebati, marĩa ehirie na agĩtũma Aisiraeli o nao mehie nĩ ũndũ wamo; no nĩaamarũmĩrĩire.Na rĩrĩ, ciĩko iria ingĩ cia Joashu, o na maũndũ mothe marĩa ekire, o na hinya ũrĩa aahũranire naguo na Amazia mũthamaki wa Juda-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Nake Joashu agĩgĩkoma hamwe na maithe; nake Jeroboamu agĩikarĩra gĩtĩ gĩake kĩa ũnene; nake Joashu agĩthikwo kũu Samaria hamwe na athamaki a Isiraeli.Na rĩrĩ, Elisha akĩrũara mũrimũ ũrĩa wagĩire kũmũũraga; nake Joashu, mũthamaki wa Isiraeli, agĩikũrũka agĩthiĩ harĩ we, akĩmũrĩrĩra, akiuga, Wũi baba, wũi baba-ĩ! Nĩwe ũrarĩ ngari cia Isiraeli o na andũ arĩa mathiaga mahaicĩte mbarathi ciakuo.Nake Elisha akĩmwĩra atĩrĩ, Oya ũta o na mĩguĩ; nake agĩkĩoya ũta o na mĩguĩ.Nake akĩĩra mũthamaki wa Isiraeli atĩrĩ, Rĩu nyita ũta na guoko; nake akĩũnyita. Nake Elisha akĩigĩrĩra moko make igũrũ rĩa moko ma mũthamaki.Agĩcoka akĩmwĩra atĩrĩ, Hingũra ndirica ya mwena wa irathĩro; nake akĩmĩhĩngũra. Hĩndĩ ĩo Elisha akĩmwĩra atĩrĩ, Ikia mũguĩ; nake akĩũikia. Agĩcoka akiuga atĩrĩ, Ũcio nĩ mũguĩ wa Jehova wa gũtorania, naguo ũguo nĩ ta kuuga mũguĩ wa gũtoria bũrũri wa Suriata; nĩ ũndũ nĩũkahũra Asuriata o kũu Afeki, o nginya ũmanine biũ.Agĩcoka akiuga atĩrĩ, Ta coka woe mĩguĩ ĩo, nake agĩkĩmĩoya. Hĩndĩ ĩo Elisha akĩĩra mũthamaki wa Isiraeli atĩrĩ, Ta mĩgũthithie thĩ, nake akĩmĩgũthithia thĩ gatatũ, agĩtiga.Nake mũndũ ũcio wa Ngai agĩtũkũyana nĩ ũndũ wake, akiuga atĩrĩ, Ũkwagĩrĩirũo nĩ kũmĩgũthithia thĩ maita matano kana matandatũ; ũngĩeka ũguo-rĩ, ũngĩkahũra bũrũri ũcio wa Suriata o nginya ũũnine biũ; no rĩrĩ, rĩu ũkahũra Suriata o mahinda matatũ.Nake Elisha agĩgĩkua, nao andũ makĩmũthika. Na rĩrĩ, mbũtũ cia ita cia Amoabi igĩtonya bũrũri ũcio wa Isiraeli mwaka ũyũ ũngĩ ũkĩambĩrĩrio.Na gũgĩkinya atĩrĩ, atĩ hĩndĩ ĩrĩa andũ maathikaga mũndũ ũmwe mũkuũ-rĩ, makĩona mbũtũ ĩmwe yacio ĩgĩũka; mũndũ ũcio magĩkĩmũikia mbĩrĩra-inĩ ya Elisha; nake ũcio mũkuũ aahutia mahĩndĩ ma Elisha-rĩ, akĩriũka o rĩmwe, akĩrũgama na igũrũ.Nake Hazaeli, mũthamaki wa Suriata, akĩhinyĩrĩria Isiraeli matukũ mothe ma Jehoahazu.No rĩrĩ, Jehova nĩaatũmire makinyĩrũo nĩ wega wake, agĩkĩmaiguĩra tha, o na akĩmaconokera nĩ ũndũ wa kĩrĩkanĩro gĩake kĩrĩa aarĩkanĩire na Iburahimu na Isaaka na Jakubu, akĩrega kũmanina biũ, kana kũmaingata mehere mbere yake hĩndĩ ĩo.Nake Hazaeli, mũthamaki wa Suriata, agĩgĩkua; nake Beni-hadadi, mũrũwe, agĩthamaka ithenya rĩake.Na rĩrĩ, Jehoashu, mũrũ wa Jehoahazu, agĩcoka gũtunya Beni-hadadi, mũrũ wa Hazaeli, matũũra marĩa Hazaeli aatunyĩte ithe Jehoahazu na ũndũ wa kũrũa mbaara nake, akĩmacokithia gwĩ Isiraeli. Nake Joashu akĩmũhũrĩra mbaara-inĩ mahinda matatũ o akĩmũtoragia; namo matũũra macio ma Aisiraeli magĩcokithio harĩ o nĩwe.Na rĩrĩ, mwaka wa ĩĩrĩ ĩrĩa Joashu, mũrũ wa Jehoahazu, mũthamaki wa Isiraeli, aakorirũo athamakĩte-rĩ, nĩguo Amazia, mũrũ wa Joashu, mũthamaki wa Juda aambĩrĩirie gũthamaka.Nake aarĩ wa mĩaka mĩrongo ĩĩrĩ na ĩtano hĩndĩ ĩo aambĩrĩirie gũthamaka, agĩthamaka mĩaka mĩrongo ĩĩrĩ na kenda kũu Jerusalemu; nake nyina etagwo Jehoadini wa kũu Jerusalemu.Nake agĩgĩĩka maũndũ marĩa monagwo marĩ mega nĩ Jehova, no ti ta ũrĩa ithe, Daudi, ekaga; no rĩrĩ, ekire maũndũ mothe o ta ũrĩa ithe, Joashu, ekaga.No rĩrĩ, matĩri ma kũndũ gũtũũgĩru matiigana kweherio; andũ no maatũire marutagĩra igongona, o na magacinĩra ũbumba, matĩri-inĩ macio.Na gũgĩkinya atĩrĩ, atĩ o rĩmwe ũthamaki warũma wega wĩ moko-inĩ make, akĩũraga ndungata ciake iria cioragĩte ithe mũthamaki;no rĩrĩ, ciana cia andũ acio maarĩ oragani ndaigana gũciũraga; no ekire o ta ũrĩa ũhoro wandĩkĩtwo ibuku-inĩ rĩa watho wa Musa, ũrĩa gwathanĩtwo nĩ Jehova, akoiga atĩrĩ, Maithe ma ciana matikanoragwo nĩ ũndũ wa ciana ciao, kana ciana ciũragwo nĩ ũndũ wa maithe; no rĩrĩ, mũndũ o mũndũ arĩkuaga nĩ ũndũ wa mehia make we mwene.Ningĩ Amazia akĩũragĩra andũ ngiri ikũmi a Edomu o kũu Gĩtuamba-inĩ gĩa Cumbĩ, narĩo itũũra rĩa Seĩa akĩrĩhũranĩra mbaara akĩrĩtunyana akĩrĩtua Jokitheeli, narĩo rĩtũire rĩĩtagwo ũguo o na ũmũthĩ.Hĩndĩ ĩo Amazia akĩrekia andũ he Jehoashu wa Jehoahazu, mũrũ wa Jehu mũthamaki wa Isiraeli, akĩmwĩra atĩrĩ, Ũka tuonanie ng’aara.Nake Jehoashu, mũthamaki wa Isiraeli, akĩrekania kwĩ Amazia, mũthamaki wa Juda, akĩmwĩra atĩrĩ, Kwĩ hĩndĩ mahiũ ma nyeki-inĩ marĩa maarĩ Lebanoni maarekanirie he mũtarakwa ũrĩa warĩ Lebanoni, makĩwĩra atĩrĩ, He mũrũ wakwa mwarĩguo amũhikie atuĩke mũka; na hĩndĩ ĩo nyamũ ĩmwe ya gĩthaka kũu Lebanoni ĩkĩhĩtũka, ĩkĩrangĩrĩria mahiũ macio ma nyeki-inĩ.Wee-rĩ, ti-itherũ nĩ kũhũra ũhũrĩte Edomu, nayo ngoro yaku ĩgatũma wĩtũũgĩrie mũno; nĩ kaba ũgĩtũũre wĩnenehagia nĩ ũndũ wa ũndũ ũcio wĩkĩte, na ũikare o gwaku mũciĩ; no rĩrĩ, ũgũkĩenda gũcoka gwĩthũĩrĩra thambo nĩ ũndũ kĩ, wĩninithie wee mwene mwĩ na andũ a Juda?No rĩrĩ, Amazia ndaigana kũigua. Tondũ ũcio Jehoashu, mũthamaki wa Isiraeli, agĩkĩambata; nake we mwene na Amazia, mũthamaki wa Juda, makĩonanĩria ng’aara o kũu Bethi-shemeshu, itũũra rĩa Juda.Juda magĩgĩtorio nĩ Isiraeli, nao mũndũ o mũndũ magĩkĩũrĩra hema-inĩ ciao.Nake Jehoashu, mũthamaki wa Isiraeli, akĩnyitĩra Amazia mũthamaki wa Juda, mũrũ wa Jehoashu wa Ahazia, o kũu Bethi-shemeshu, agĩcoka agĩthiĩ agĩkinya Jerusalemu, agĩtharia rũirigo rũa mahiga rũa Jerusalemu kuuma kĩhingo-inĩ kĩa Efiraimu nginya o kĩhingo gĩa koine-inĩ, handũ ha mĩkono magana mana.Nake agĩthiĩ na thahabu yothe, o na betha, o na indo ciothe iria cionekire cia kũu nyũmba ya Jehova thĩinĩ, o na cia kũndũ kũrĩa kwaigagwo mũthithũ wa indo cia bata nyũmba ya mũthamaki, o na akĩnyita andũ a gũgakũũrũo thutha-inĩ, agĩcoka Samaria.Na rĩrĩ, ciĩko iria ingĩ iria Jehoashu ekire, o na hinya ũrĩa aarĩ naguo, na ũrĩa aahũranire na Amazia, mũthamaki wa Juda-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Nake Jehoashu agĩkoma hamwe na maithe, agĩthikwo kũu Samaria, hamwe na athamaki a Isiraeli; nake Jeroboamu, mũrũwe, agĩthamaka ithenya rĩake.Nake Amazia, mũrũ wa Joashu, mũthamaki wa Juda, agĩtũũra muoyo mĩaka ĩngĩ ikũmi na ĩtano thutha wa hĩndĩ ĩrĩa Jehoashu mũrũ wa Jehoahazu, mũthamaki wa Isiraeli, aakuire.Na rĩrĩ, ciĩko iria ingĩ cia Amazia-rĩ, anga itiandĩkĩtwo ibuku-inĩ rĩa maũndũ ma ihinda rĩa athamaki a Juda?Nao andũ makĩgĩa ndundu o kũu Jerusalemu mamũũkĩrĩre; nake agĩkĩũrĩra Lakishi; no rĩrĩ, nĩmaarekirie andũ mamũrũmĩrĩre o kũu Lakishi, makĩmũũragĩra kuo.Thutha wa ũguo magĩkĩmũcokia aigĩrĩirũo mbarathi igũrũ; agĩthikwo o kũu Jerusalemu itũũra rĩa Daudi hamwe na maithe.Nao andũ othe a Juda makĩoya Azaria, ũrĩa warĩ wa mĩaka ikũmi na ĩtandatũ, makĩmũtua mũthamaki ithenya rĩa ithe Amazia.Nĩwe waakithirie Elathu akĩrĩcokeria Juda, mũthamaki ũcio aarĩkia gũkoma hamwe na maithe.Na rĩrĩ, mwaka wa ikũmi na ĩtano ĩrĩa Amazia, mũrũ wa Joashu mũthamaki wa Juda, aakorirũo athamakĩte, nĩguo Jeroboamu, mũrũ wa Joashu mũthamaki wa Isiraeli, aambĩrĩirie gũthamaka kũu Samaria; agĩthamaka mĩaka mĩrongo ĩna na ũmwe.Nake agĩĩka maũndũ marĩa monagwo marĩ moru nĩ Jehova; na ndaigana gũtigana na mehia mothe ma Jeroboamu wa Nebati, marĩa ehirie na agĩtũma Aisiraeli o nao mehie nĩ ũndũ wamo.Nake agĩcokithia mũhaka wa bũrũri wa Isiraeli, kuuma o itonyero-inĩ rĩa Hamathu o nginya iria-inĩ rĩa Araba, o ta ũrĩa uuge wa Jehova, Ngai wa Isiraeli, watariĩ, ũrĩa aaririe na kanua ka ndungata yake Jona wa Amitai, o we ũrĩa warĩ mũnabii wa Gathi-heferi.Nĩ gũkorũo Jehova nĩonire atĩ gũthĩnio kũrĩa Aisiraeli maathĩnagio kwarĩ kũnene mũno; nĩ ũndũ gũtiatigarĩte andũ marĩ ũkombo-inĩ, o na kana matarĩ ũkombo-inĩ, o na kana gũkagĩa mũndũ wa gũteithia Isiraeli.Nake Jehova ndaigana kuuga atĩ nĩekũhuura rĩĩtwa rĩa Isiraeli rĩthenge gũkũ thĩ guothe; no nĩ kũhonokia aamahonokirie na ũndũ wa Jeroboamu, mũrũ wa Joashu.Na rĩrĩ, ciĩko iria ingĩ cia Jeroboamu, o na maũndũ mothe marĩa ekire, o na hinya ũrĩa aarĩ naguo, o na ũhoro wa ũrĩa aarũire mbaara, o na wa ũrĩa aacokithĩirie Isiraeli Dameski na Hamathu, matũũra marĩa maarĩ ma Juda tene-rĩ, maũndũ macio anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Nake Jeroboamu agĩkoma hamwa na maithe, o acio maarĩ athamaki a Isiraeli nake Zekaria, mũrũwe, agĩthamaka ithenya rĩake.Na rĩrĩ, mwaka wa mĩrongo ĩĩrĩ na mũgwanja ĩrĩa Jeroboamu mũthamaki wa Isiraeli aakorirũo athamakĩte, nĩguo Azaria, mũrũ wa Amazia mũthamaki wa Juda, aambĩrĩirie gũthamaka.Nake aarĩ wa mĩaka ikũmi na ĩtandatũ rĩrĩa aambĩrĩirie gũthamaka; agĩgĩthamaka mĩaka mĩrongo ĩtano na ĩĩrĩ kũu Jerusalemu; nake nyina etagwo Jekolia, wa kũu Jerusalemu.Nake agĩĩka maũndũ marĩa monagwo marĩ mega nĩ Jehova, o ta ũrĩa maũndũ mothe maatariĩ marĩa ithe, Amazia, ekĩte.No rĩrĩ, matĩri ma kũndũ gũtũũgĩru matiigana kweherio; andũ no maatũire marutagĩra magongona kuo, o na magacinagĩra ũbumba matĩri-inĩ macio.Nake Jehova akĩrehithĩirie mũthamaki ũcio ũũru, agĩkĩrũara mangũ o nginya hĩndĩ ĩrĩa aakuire, nake agĩtũũra nyũmba ĩrĩ iiki handũ mwanya. Nake Jothamu, mũrũ wa mũthamaki ũcio, agĩtuĩka mũrori wa maũndũ mothe ma nyũmba yao, agagĩciragĩra andũ a bũrũri ũcio.Na rĩrĩ, ciĩko iria ingĩ cia Amazia, o na maũndũ mothe marĩa ekire-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda?Nake Azaria agĩgĩkoma hamwe na maithe; nao makĩmũthika hamwe na maithe itũũra rĩa Daudi; nake Jothamu, mũrũwe, agĩthamaka ithenya rĩake.Na rĩrĩ, mwaka wa mĩrongo ĩtatũ na ĩnana ĩrĩa Azaria, mũthamaki wa Juda, aakorirũo athamakĩte, nĩguo Zekaria, mũrũ wa Jeroboamu, aathamakĩire Isiraeli mĩeri ĩtandatũ o kũu Samaria.Nake agĩgĩĩka maũndũ marĩa monagwo marĩ moru nĩ Jehova, o ta ũrĩa maithe make mekaga; nake ndaigana gũtigana na mehia ma Jeroboamu wa Nebati, marĩa ehirie na agĩtũma Aisiraeli o nao mehie nĩ ũndũ wamo.Nake Shalumu wa Jabeshi akĩgĩa ndundu nĩguo amũũkĩrĩre, nake akĩmũgũthĩra o mbere ya andũ, akĩmũũraga, agĩcoka agĩthamaka ithenya rĩake.Na rĩrĩ, ciĩko iria ingĩ cia Zekaria-rĩ, nĩciandĩkĩtwo ibuku-inĩ rĩa maũndũ ma ihinda rĩa athamaki a Isiraeli.Hĩndĩ ĩo uuge wa Jehova ũgĩkĩhinga ũrĩa aarĩirie Jehu, akĩmwĩra atĩrĩ, Ciana ciaku nĩigaikarĩra gĩtĩ gĩa ũthamaki gĩa Isiraeli o nginya rũciaro rũa kana. Naguo ũguo noguo gwatuĩkire.Na rĩrĩ, Shalumu, mũrũ wa Jabeshi, aambĩrĩirie gũthamaka mwaka wa mĩrongo ĩtatũ na kenda ĩrĩa Ũzia, mũthamaki wa Juda, aakorirũo athamakĩte; agĩgĩthamaka ihinda rĩa mweri ũmwe kũu Samaria.Thutha o ro ũcio Menahemu wa Gadi akĩambata oimĩte Tiriza agĩkinya Samaria, nake akĩhũrĩra Shalumu ũcio wa Jabeshi o kũu Samaria, akĩmũũraga, nake agĩthamaka ithenya rĩake.Na atĩrĩrĩ, ciĩko iria ingĩ cia Shalumu, o na ndundu ĩrĩa aagĩire ya gũũkanĩrĩra-rĩ, maũndũ macio nĩmaandĩkĩtwo ibuku-inĩ rĩa maũndũ ma ihinda rĩa athamaki a Isiraeli.Hĩndĩ ĩo Menahemu akĩhũra itũũra rĩetagwo Tifisa, o na andũ othe arĩa maarĩ kuo, o na hari-inĩ ciarĩo kuuma Tiriza; ekire ũguo nĩ ũndũ andũ akuo nĩmaaregire kũmũhingũrĩra; kĩu nĩkĩo gĩtũmi kĩa arĩhũre; o nao andũ-a-nja othe arĩa maarĩ na mahu kuo akĩmatathũra nda.Na rĩrĩ, mwaka wa mĩrongo itatũ na kenda ĩrĩa Amazia, mũthamaki wa Juda, aakorirũo athamakĩte-rĩ, nĩguo Menahemu, mũrũ wa Gadi, aambĩrĩirie gũthamakĩra Isiraeli, agĩgĩthamaka mĩaka ikũmi o kũu Samaria.Agĩgĩĩka maũndũ marĩa monagwo marĩ moru nĩ Jehova; namo matukũ make mothe ndaigana gũtigana na mehia ma Jeroboamu wa Nebati, marĩa ehirie na agĩtũma Aisiraeli o nao mehie nĩ ũndũ wamo.Na rĩrĩ, hĩndĩ ĩo mũthamaki wa Ashuri wetagwo Puli agĩũka gũtharĩka bũrũri ũcio; nake Menahemu akĩhe Puli ũcio taranda ngiri ĩmwe cia betha nĩ getha amũteithie atũme ũthamaki wake ũikare ũrũmĩte wega wĩ moko-inĩ make.Nake Menahemu agĩĩtia ciringi icio kũrĩ Aisiraeli, o arĩa othe maarĩ anene itonga, mũndũ o mũndũ cekeri mĩrongo ĩtano cia betha, nĩ getha iheo mũthamaki wa Ashuri. Tondũ ũcio mũthamaki ũcio wa Ashuri agĩkĩhũndũka, na ndaigana gũikara kũu bũrũri ũcio.Na rĩrĩ, ciĩko iria ingĩ cia Menahemu, o na maũndũ mothe marĩa ekire, anga matiandĩkĩtwo ibuku-inĩ rĩa maũndũ ma ihinda rĩa athamaki a Isiraeli?Nake Menahemu agĩkoma hamwe na maithe, nake Pekaia, mũrũwe, agĩthamaka ithenya rĩake.Na rĩrĩ, mwaka wa mĩrongo ĩtano ĩrĩa Azaria, mũthamaki wa Juda, aakorirũo athamakĩte, nĩguo Pekaia, mũrũ wa Menahemu, aambĩrĩirie gũthamakĩra Isiraeli o kũu Samaria, agĩthamaka mĩaka ĩĩrĩ.Agĩgĩĩka maũndũ marĩa monagwo marĩ moru nĩ Jehova; na ndaigana gũtigana na mehia ma Jeroboamu wa Nebati, marĩa aatũmire Aisiraeli o nao mehie nĩ ũndũ wamo.Nake Peka wa Remalia, mũnene wake wa mbũtũ cia ita, akĩgĩa ndundu ya kũmũũkĩrĩra, nake akĩmahũranĩria hamwe na Arigobu na Arie, kũu Samaria, mũthiringo-inĩ wa nyũmba ya mũthamaki, nake aakorirũo e na andũ mĩrongo ĩtano Agileadi; agĩkĩmũũraga, nake agĩthamaka ithenya rĩake.Na atĩrĩrĩ, ciĩko iria ingĩ cia Pekaia, o na maũndũ mothe marĩa ekire-rĩ, nĩmaandĩkĩtwo ibuku-inĩ rĩa maũndũ ma ihinda rĩa athamaki a Isiraeli.Na rĩrĩ, mwaka wa mĩrongo ĩtano na ĩĩrĩ ĩrĩa Azaria, mũthamaki wa Juda, aakorirũo athamakĩte, nĩguo Peka, mũrũ wa Remaiia, aambĩrĩirie gũthamakĩra Isiraeli kũu Samaria, agĩthamaka mĩaka mĩrongo ĩĩrĩ.Nake agĩĩka maũndũ marĩa monagwo marĩ moru nĩ Jehova; na ndaigana gũtigana na mehia ma Jeroboamu wa Nebati, marĩa ehirie na agĩtũma Aisiraeli o nao mehie nĩ ũndũ wamo.Na rĩrĩ, matukũ macio ma Peka, mũthamaki wa Isiraeli, nĩguo Tigilathu-pileseru, mũthamaki wa Ashuri, aathiire gũtunyana matũũra ma Ijoni, na Abeli-bethi-maaka, na Janoa, na Kedeshi, na Hazoru, na ng’ongo cia Gileadi, na Galili, naguo ũguo nĩ ta kuuga bũrũri wothe wa Nafitali, agĩkĩgwata andũ akuo mĩgwate, akĩmatwara Ashuri.Nake Hoshea wa Ela akĩgĩa ndundu ya gũũkĩrĩra Peka ũcio wa Remalia, akĩmũhũra akĩmũũraga; agĩgĩthamaka ithenya rĩake o mwaka wa mĩrongo ĩĩrĩ ĩrĩa Jothamu, mũrũ wa Uzia, aakorirũo athamakĩte.Na atĩrĩrĩ, ciĩko iria ingĩ cia Peka, o na maũndũ mothe marĩa ekire-rĩ, nĩmaandĩkĩtwo ibuku-inĩ rĩa maũndũ ma ihinda rĩa athamaki a Isiraeli.Na rĩrĩ, mwaka wa ĩĩrĩ ĩrĩa Peka, mũrũ wa Remalia mũthamaki wa Isiraeli, aakorirũo athamakĩte, nĩguo Jothamu, mũrũ wa Uzia mũthamaki wa Juda, aambĩrĩirie gũthamaka.Nake aarĩ wa mĩaka mĩrongo ĩĩrĩ na ĩtano hĩndĩ ĩrĩa aambĩrĩirie gũthamaka agĩthamaka; mĩaka ikũmi na ĩtandatũ kũu Jerusalemu; nake nyina etagwo Jerusha, mwarĩ wa Zadoku.Nake agĩgĩĩka maũndũ marĩa monagwo marĩ mega nĩ Jehova, o ta ũrĩa maũndũ mothe marĩa ithe Uzia ekaga maatariĩ.No rĩrĩ, matĩri ma kũndũ gũtũũgĩru matiigana kweherio; andũ no maatũire marutagĩra igongona kuo, o na magacinĩra ũbumba matĩri-inĩ macio. Ũcio nĩwe waakire kĩhingo kĩa rũgongo igũrũ kĩa nyũmba ya Jehova.Na rĩrĩ, ciĩko iria ingĩ cia Jothamu, o na maũndũ mothe marĩa ekire-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda?Na rĩrĩ, matukũ-inĩ macio, Jehova akĩgwata kũrekia Rezini, mũthamaki wa Suriata, o na Peka, mũrũ wa Remalia, mokĩrĩre Juda.Nake Jothamu agĩkoma hamwe na maithe, agĩthikwo hamwe na maithe o kũu itũũra rĩa ithe, Daudi; nake Ahazu, mũrũwe, agĩthamaka ithenya rĩake.Na rĩrĩ, mwaka wa ikũmi na mũgwanja ĩrĩa Peka, mũrũ wa Remalia, aakorirũo athamakĩte, nĩguo Ahazu, mũrũ wa Jothamu mũthamaki wa Juda, aambĩrĩirie gũthamaka.Nake Ahazu aarĩ wa mĩaka mĩrongo ĩĩrĩ hĩndĩ ĩrĩa aambĩrĩirie gũthamaka; agĩthamaka mĩaka ikũmi na ĩtandatũ kũu Jerusalemu; na ndaigana gwĩka maũndũ marĩa monagwo marĩ mega nĩ Jehova Ngai wake, ta ithe Daudi.No rĩrĩ, aarũmĩrĩire mĩthiĩre ya athamaki a Isiraeli; o na makĩria akĩhĩtũkithĩria mũrũwe mwaki-inĩ, o ta ũrĩa maũndũ marĩa me thahu mekagwo nĩ ndũrĩrĩ maatariĩ, o ndũrĩrĩ icio Jehova aaingatire biũ ciehere mbere ya ciana cia Isiraeli.Nake nĩaarutagĩra magongona matĩri-inĩ ma kũndũ gũtũũgĩru o na irĩma-inĩ, o na agacinagĩra ũbumba kuo, o na mũtĩ-inĩ ũrĩa wothe mũruru.Hĩndĩ ĩo Rezini mũthamaki wa Suriata, na Peka wa Remalia mũthamaki wa Isiraeli, makĩambata magĩthiĩ Jerusalemu kũhũrana ita; nao makĩrigicĩria Ahazu itũũra-inĩ rĩake; no nĩmaaremirũo nĩ kũmũtoria.Ningĩ matukũ-inĩ macio Rezini, mũthamaki wa Suriata, agĩcokithia itũũra rĩa Elathu ũthamaki-inĩ wa Suriata, agĩkĩingata Ayahudi moime Elathu; nao Asuriata magĩthiĩ Elathu, magĩtũũra kuo, nao matũire kuo o na ũmũthĩ.Tondũ ũcio Ahazu agĩkĩrekia andũ mathiĩ gwĩ Tigilathu-pileseru, mũthamaki wa Ashuri, makamwĩre ũũ: Niĩ ndĩ ndungata yaku, na ndĩ mũrũguo; ambata ũũke ũ’honokie ũndute moko-inĩ ma mũthamaki wa Suriata, o na moko-inĩ ma mũthamaki wa Isiraeli, aya maarahũkĩte manjũkĩrĩre.Nake Ahazu agĩkĩoya betha o na thahabu ciothe iria cionekire nyũmba ya Jehova thĩinĩ, o na mũthithũ-inĩ wa indo cia bata iria ciaigĩtwo nyũmba ya mũthamaki, agĩcitwarithĩria mũthamaki wa Ashuri, ituĩke ihaki.Nake mũthamaki ũcio wa Ashuri agĩkĩmũigua, agĩcoka akĩambata, agĩthiĩ kũhũrana na itũũra rĩa Dameski, akĩrĩtunyana; o nao andũ arĩo akĩmagwata mĩgwate, akĩmatwara Kiri, o na akĩũraga Rezini.Nake Ahazu, ũcio mũthamaki, agĩthiĩ Dameski agatũnge Tigilathu-pileseru, mũthamaki wa Ashuri; nakuo kũu agĩkĩona kĩgongona kĩrĩa kĩarĩ Dameski; nake mũthamaki ũcio, ti Ahazu, agĩtwarithĩria Urija, mũthĩnjĩri-Ngai, mũhianĩre wa kĩgongona kĩu, o na mũthondekere wakĩo, o ta ũrĩa mwakĩre wakĩo wothe wahaanaga.Nake Urija, ũcio mũthĩnjĩri-Ngai, agĩgĩaka kĩgongona o ta ũrĩa mũhianĩre wakĩo wothe watariĩ ũrĩa Ahazu, mũthamaki, aamũtwarithĩirie uumĩte Dameski; ũguo nĩguo Urija, mũthĩnjĩri-Ngai, aakire kĩgongona kĩu, mũira wa Ahazu mũthamaki ahũndũke oime Dameski.Nake mũthamaki oima Dameski, agĩkĩona kĩgongona kĩu; nake mũthamaki ũcio agĩkuhĩhĩria, akĩrutĩra igongona igũrũ rĩakĩo.Agĩcinĩra mahaki ma njino igũrũ rĩa kĩgongona kĩu, o na igongona rĩa mũtu; o na agĩitĩrĩria indo iria irutagwo cia kũnyuwo ciamo o na akĩminjaminjĩria thakame ya magongona make ma ũiguano.Nakĩo kĩgongona gĩa gĩcango kĩrĩa kĩarĩ mbere ya Jehova, agĩkĩruta, agĩkĩeheria mwena wa na mbere wa nyũmba ya Jehova, agĩgĩthengia hau gatagatĩ-inĩ ga kĩgongona kĩu gĩake we mwene na nyũmba ya Jehova, agĩkĩiga mwena wa gathigathini wa kĩgongona kĩu gĩake.Nake Ahazu, mũthamaki, agĩatha Urija ũcio mũthĩnjĩri-Ngai, akĩmwĩra atĩrĩ, Ihaki rĩa njino rĩa rũcinĩ-rĩ, nĩũkarĩcinagĩra igũrũ rĩa kĩgongora gĩkĩ kĩnene, hamwe na igongona rĩa mũtu rĩa hwaĩ-inĩ, o na ihaki rĩa njino rĩa mũthamaki hamwe na igongona rĩarĩo rĩa mũtu, o na ihaki rĩa njino rĩa andũ othe a bũrũri hamwe na igongona rĩarĩo rĩa mũtu, o na rĩa indo ciarĩo iria irutagwo cia kũnyuwo; o na ũminjaminjage thakame yothe ya ihaki rĩa njino igũrũ rĩakĩo, o na thakame yothe ya nyamũ iria ithĩnjagĩrũo ho cia igongona; na kĩgongona kĩu gĩa gĩcango-rĩ, gĩgũtuĩka gĩakwa nduĩragĩrie ũhoro he Ngai ho.Ũguo nĩguo Urija, mũthĩnjĩri-Ngai, ekire, o ta ũrĩa maũndũ mothe maatariĩ marĩa Ahazu mũthamaki aamwathire eke.Nake Ahazu mũthamaki akĩrenga ithuma cia inyamũ iria ciahaanaga ta ngari, o na akĩeheria inyũngũ igũrũ rĩacio; o narĩo itangi rĩrĩa rĩetagwo karia akĩrĩeheria igũrũ rĩa mĩhianano ya gĩcango ya ndegwa ĩrĩa yarĩ mũhuro wako, agĩcoka akĩrĩigĩrĩra igũrũ rĩa mahiga amaarĩte thĩ.Nako gathaku karĩa gaathondeketwo nyũmba-inĩ ĩo gakoniĩ mũthenya wa thabatũ, agĩgathamia agĩkaiga mwena ũrĩa ũngĩ wa nyũmba ya Jehova hamwe na itonyero rĩa mũthamaki rĩrĩa rĩarĩ nja, nĩ ũndũ wa mũthamaki wa Ashuri.Na rĩrĩ, ciĩko iria ingĩ cia Ahazu iria ekire-rĩ, anga itiandĩkĩtwo ibuku-inĩ rĩa maũndũ ma ihinda rĩa athamaki a Juda?Nake Ahazu agĩkoma hamwe na maithe, agĩthikwo o hamwe na maithe kũu itũũra-inĩ rĩa Daudi; nake Hezekia, mũrũwe, agĩthamaka ithenya rĩake.Na rĩri, mwaka wa ikũmi na ĩĩrĩ ĩrĩa Ahazu, mũthamaki wa Juda, aakorirũo athamakĩte, nĩguo Hoshea, mũrũ wa Ela, aambĩrĩirie gũthamakĩra Isiraeli o kũu Samaria, agĩthamaka mĩaka kenda.Nake agĩĩka maũndũ marĩa monagwo marĩ moru nĩ Jehova; no ti ta athamaki a Isiraeli arĩa maarĩ mbere yake.Nake Shalimaneseru, mũthamaki wa Ashuri, akĩambata nĩguo akahũrane nake, nake Hoshea agĩgĩĩtĩkĩra gwathwo nĩwe, akamũtwaragĩra igoti.Thutha ũcio mũthamiki wa Ashuri akĩona atĩ Hoshea nĩagĩĩte ndundu ya kũmũũkĩrĩra, nĩ ũndũ nĩaareketie andũ gwĩ So, mũthamaki wa Misiri, na agatiga gũcoka kũrutĩra mũthamaki ũcio wa Ashuri igoti ta ũrĩa aatũire ekaga mwaka o mwaka; tondũ ũcio mũthamaki wa Ashuri akĩmũhingĩra korokoro-inĩ akĩmuoha kuo.Agĩgĩcoka akĩambata, akĩgera bũrũri ũcio wothe, agĩkinya Samaria, nake akĩrĩrigicĩria mĩaka ĩtatũ nĩguo arĩtunyane.Na rĩrĩ, mwaka wa kenda ĩrĩa Hoshea aakorirũo athamakĩte-rĩ, nĩguo mũthamaki wa Ashuri aatunyanire Samaria, agĩgĩtaha Aisiraeli, akĩmatwara bũrũri wa Ashuri, akĩmaiga matũũra ma Haia na Haboru marĩa me hũgũrũrũ-inĩ cia rũũĩ rũa Gozani, o na akĩmaiga matũũra-inĩ ma Amedi, matũũre kuo.Na rĩrĩ, gwatuĩkire ũguo nĩ ũndũ ciana cia Isiraeli nĩciehirie Jehova Ngai wacio, o we waciambatĩtie, agaciruta bũrũri wa Misiri, ciume watho-inĩ wa Firauni mũthamaki wa Misiri; nacio igĩkĩgwata gwĩtigĩra ngai ingĩ,o na ikarũmĩrĩra irĩra cia watho wa kũrũmĩrĩrũo cia ndũrĩrĩ iria Jehova aaingatire ciehere mbere ya ciana cia Isiraeli, o na irĩra cia athamaki a Isiraeli iria maathanĩte irũmagĩrĩrũo.Nacio ciana cia Isiraeli igĩĩka Jehova Ngai wacio maũndũ materekereire na hitho; nacio igĩkĩĩyakĩra matĩri ma kũndũ gũtũũgĩru matũũra-inĩ ma cio mothe kũndũ guothe, imarutĩtie o mĩthiringo-inĩ ya nyũmba ndaya na igũrũ ya arangĩri, o nginya matũũra-inĩ marĩa mairigĩtwo na hinya.Ningĩ ikĩĩhandĩra itugĩ cia kũhoyũo, o na Maashera, kĩrĩma-inĩ kĩrĩa gĩothe kĩraya, o na mũtĩ-inĩ ũrĩa wothe mũruru.Nakuo kũu igĩgĩcinĩra ũbumba matĩri-inĩ mothe ma kũndũ gũtũũgĩru, o ta ũrĩa ndũrĩrĩ ciekaga iria Jehova aaingatire kũu ciehere mbere yacio; nacio igĩĩka maũndũ ma waganu igĩthirĩkia Jehova ikĩmũrakaria;nacio igĩtungatĩra mĩhianano ya kũhoyũo o ĩrĩa Jehova aaciheete ũhoro wayo agaciĩra ũũ: Mũtikaneke ũndũ ũcio.No rĩrĩ, Jehova nĩoimbũrĩire Isiraeli o na Juda ũhoro wake na kanua ka mũnabii o wothe, o na ka mũndũ o wothe ũrĩa muoni maũndũ, akamera atĩrĩ, Garũrũkai, mũtigane na mĩthiĩre yanyu mĩũru, mũmenyagĩrĩre maathani makwa o na irĩra cia watho wakwa wa kũrũmĩrĩrũo, o ta ũrĩa watho wothe ũtariĩ ũrĩa ndaathire maithe manyu, o na ũrĩa ndamũrehithĩirie na tũnua twa anabii ndungata ciakwa.No rĩrĩ, o na harĩa meragwo ũguo-rĩ, matiigana kũigua, no nĩ kũũmia momirie ciongo ciao, o ta ũrĩa maithe mao momĩtie ciongo ciao, o acio maaregire gwĩtĩkia Jehova Ngai wao.Ningĩ makĩrega kũrũmĩrĩra irĩra cia watho wake wa kũrũmĩrĩrũo, o na kĩrĩkanĩro gĩake kĩrĩa aarĩkanĩire na maithe mao, o na maũira make ma ũhoro ũrĩa aamoimbũrĩire, nao makĩrũmĩrĩra o maũndũ ma tũhũ, magĩtuĩka andũ matarĩ bata; na makĩrũmĩrĩra ndũrĩrĩ iria ciamaikarĩte na ndwere ciothe, o icio Jehova aamataarĩte ũhoro wacio mũno, atĩ matikaneke maũndũ ta marĩa ciĩkaga.Nao magĩtigana na maathani mothe ma Jehova Ngai wao, magĩĩthondekera mĩhianano ya gũtwekio, nayo nĩyo njaũ igĩrĩ, o na magĩĩthondekera Ashera, na makĩinamĩrĩra mbũtũ yothe ya igũrũ mamĩhoe, na magĩtungatĩra Baali.Ningĩ makĩhĩtũkithĩria ariũ ao o na airĩtu ao mwaki-inĩ, na makĩragũria, o na magĩtuĩria ũhoro wa nyoni ya mũndũ, nao magĩĩtwarĩrĩra ũhoro-inĩ wa gwĩka maũndũ marĩa monagwo marĩ moru nĩ Jehova, magĩkĩmũthirĩkia magĩtũma arakare.Tondũ ũcio Jehova agĩkĩrakario mũno mũno nĩ Isiraeli, akĩmeheria ũthiũ-inĩ wake; na hatirĩ mũhĩrĩga o na ũmwe watigarire tiga o wa Juda wiki.Ningĩ o nao andũ a Juda matiigana kũmenyerera maathani ma Jehova Ngai wao, no maarũmĩrĩire irĩra cia watho wa Isiraeli iria maathanĩte irũmagĩrĩrũo.Nake Jehova akĩrega mbeũ yothe ya Isiraeli, akĩmĩnyaririthia, akĩmĩrekereria akĩmĩneana moko-inĩ ma atahani, o nginya hĩndĩ ĩrĩa aamĩingatire akĩmĩeheria ũthiũ-inĩ wake.Nĩ ũndũ nĩaamũranirie Isiraeli na nyũmba ya Daudi, nao magĩtua Jeroboamu wa Nebati mũthamaki wao; nake Jeroboamu akĩhatĩrĩria Aisiraeli matige kũrũmĩrĩra Jehova, na agĩtũma mehie rĩĩhia inene.Nacio ciana cia Isiraeli ikĩrũmĩrĩra mehia mothe ma Jeroboamu marĩa ehirie, na matiigana gũtigana namo,o nginya hĩndĩ ĩrĩa Jehova eheririe Isiraeli ũthiũ-inĩ wake, o ta ũrĩa aaririe na tũnua twa ndungata ciake ciothe cia anabii. Tondũ ũcio Aisiraeli magĩgĩtahwo makĩrutwo bũrũri wao kĩũmbe, magĩtwarũo Ashuri, nao matũire kuo o na ũmũthĩ.Nake mũthamaki wa Ashuri agĩtwarithia andũ amarutĩte Babuloni na Kutha, na Ava, na Hamathu, na Sefarivaimu, akĩmaigithia matũũra ma Samaria matũũre kuo ithenya rĩa ciana cia Isiraeli, nao makĩĩgwatĩra bũrũri wa Samaria ũgĩtuĩka wao, nao magĩtũũra matũũra-inĩ maguo.Na gũgĩtuĩka atĩrĩ, atĩ o ihinda rĩrĩa maambĩrĩirie gũtũũra kuo, makĩaga gwĩtigĩra Jehova; na tondũ ũcio Jehova akĩmarekeria mĩrũthi, nayo ĩkĩũraga andũ amwe ao.Tondũ ũcio andũ magĩkĩaria na mũthamaki wa Ashuri, makĩmwĩra atĩrĩ, Ndũrĩrĩ iria watwarithĩtie, ũgĩciiga matũũra ma Samaria-rĩ, itiũĩ watho wa Ngai wa bũrũri ũcio; na tondũ ũcio nĩareketie mĩrũthi thĩinĩ wao, na atĩrĩrĩ, nĩĩramoraga nĩ ũndũ matiũĩ watho wa Ngai wa bũrũri ũcio.Hĩndĩ ĩo mũthamaki wa Ashuri agĩgĩathana, akiuga atĩrĩ, Oyai mũthĩnjĩri-Ngai ũmwe wa arĩa mwarutire kuo; mũreke athiĩ kuo na andũ ake magatũũre kuo, akamarute watho wa Ngai wa bũrũri ũcio.Tondũ ũcio ũmwe wa athĩnjĩri-Ngai arĩa maatahĩte, mamarutĩte Samaria, agĩcoka kuo, agĩtũũra Beth-eli, nake akĩmaruta ũrĩa maagĩrĩirũo nĩ gwĩtigĩra Jehova.No rĩrĩ, rũrĩrĩ o rũrĩrĩ nĩrũethondekeire ngai ciaruo kĩũmbe, rũgĩciĩkĩra nyũmba cia matĩri ma kũndũ gũtũũgĩru iria ciathondeketwo nĩ Asamaria, o rũrĩrĩ rũgĩciĩkĩra matũũra-inĩ maruo kũrĩa rũatũire.Nao andũ a Babuloni magĩthondeka mũhianano wĩtagwo Sukothu-benothu; nao andũ a Kuthi magĩthondeka Nerigali; o nao andũ a Hamathu magĩthondeka Ashima;nao Aavi magĩthondeka Nibihazu na Tarataka; nao Asefarivi magĩcinĩra Adarameleku na Anameleku, ngai cia Sefarivaimu, ciana ciao na mwaki.Ũguo nĩguo gwatuĩkire atĩ magĩĩtigĩra Jehova, no ningĩ magĩĩthurĩra athĩnjĩri-Ngai moimĩte thĩinĩ wao o ene a kũruta wĩra matĩri-inĩ; nao nĩo maamarutagĩra igongona me nyũmba cia matĩri-inĩ macio.Magĩgĩikara metigĩrĩte Jehova, o na ningĩ magatungatagĩra ngai ciao o ene o ta ũrĩa mũtugo wa ndũrĩrĩ cia kũndũ kũrĩa maathamĩtio watariĩ.Nao andũ acio, o na ũmũthĩ, matũire mekaga o ta ũrĩa mĩtugo ĩo ya tene yatariĩ; matiĩtigagĩra Jehova na ma, o ma, kana mageka ta ũrĩa irĩra itariĩ iria ituĩtwo watho wa kũrũmĩrĩrũo, kana ta ũrĩa mĩtugo ya kũrũmĩrĩrũo nĩo ĩtariĩ, o kana ikarũmĩrĩra watho na maathani marĩa Jehova aathire ciana cia Jakubu, o we ũrĩa aatuire Isiraeli.Nao andũ acio nĩo Jehova aarĩkanĩire kĩrĩkanĩro nao; akĩmataara, akĩmera atĩrĩ, Mũtikanetigĩre ngai ingĩ, kana mũciinamĩrĩre, o na kana mũcitungatĩre, kana mũcirutĩre magongona;no rĩrĩ, Jehova, ũrĩa wamũrutire bũrũri wa Misiri na ũndũ wa hinya mũnene, o na guoko gũtambũrũkĩtio, nĩwe mũrĩĩtigagĩra, na nĩwe mũrĩinamagĩrĩra, o na ningĩ nĩwe mũrĩrutagĩra magongona manyu;nacio irĩra iria atuĩte cia watho wa kũrũmĩrĩrũo, o na mĩtugo ya kũrũmĩrĩrũo, o na watho, o na maathani marĩa aamwandĩkĩire, maũndũ macio-rĩ, nĩmo mũrĩmenyagĩrĩra mũtũũre mũmekaga tene na tene; na mũtikanetigĩre ngai ingĩ;o nakĩo kĩrĩkanĩro kĩrĩa ndĩkanĩire na inyuĩ mũtikanariganĩrũo nĩkĩo; o na kana mwĩtigĩre ngai ingĩ.No rĩrĩ, Jehova Ngai wanyu, nĩwe mũrĩĩtigagĩra; na nĩwe ũkamũhonokia, amũrute moko-inĩ ma thũ cianyu ciothe.No rĩrĩ, matiigana kũigua, tiga o kũrũmanĩria maarũmanĩirie gwĩka o ta ũrĩa maatũire mekaga tene.Ũguo noguo gwatuĩkire atĩ ndũrĩrĩ icio igĩikara ciĩtigĩrĩte Jehova, no ningĩ igatungatagĩra mĩhianano yacio ya gwacũhio; nacio ciana ciacio, o na ciana cia ciana ciacio, igĩĩka o ta ũrĩa maithe ma cio mekaga; o na noguo itũire ciĩkaga o na ũmũthĩ.Na gũgĩkinya atĩrĩ, atĩ mwaka wa ĩtatũ ĩrĩa Hoshea, mũrũ wa Ela, mũthamaki wa Isiraeli, aakorirũo athamakĩte, nĩguo Hezekia, mũrũ wa Ahazu, mũthamaki wa Juda, aambĩrĩirie gũthamaka.Nake aarĩ wa mĩaka mĩrongo ĩĩrĩ na ĩtano hĩndĩ ĩo aambĩrĩirie gũthamaka; agĩgĩthamaka mĩaka mĩrongo ĩĩrĩ na kenda Jerusalemu; nake nyina etagwo Abi, mwarĩ wa Zekaria.Nake agĩĩka maũndũ marĩa monagwo marĩ mega nĩ Jehova, o ta ũrĩa maũndũ mothe marĩa ithe, Daudi, ekaga maatariĩ.Agĩkĩeheria matĩri ma kũndũ gũtũũgĩru, o nacio itugĩ cia kũhoyũo agĩciunanga, o na Ashera akĩmĩtemenga akĩmĩgũithia thĩ; o nayo nyamũ-ya-thĩ ya gĩcango ĩrĩa yathondeketwo nĩ Musa akĩmĩunanga tũcunjĩ; nĩ ũndũ o na nginya matukũ macio ciana cia Isiraeli nĩciamĩcinagĩra ũbumba; nayo ĩgĩĩtwo Nehushitani.Nake agĩgĩtũũra ehokete Jehova, Ngai wa Isiraeli, o nginya gũkĩoneka atĩ o na thutha wake gũtiacokire kũgĩa mũndũ ũngĩ take thĩinĩ wa athamaki othe a Juda, o na gũtiarĩ ũngĩ take thĩinĩ wa arĩa maarĩ mbere yake.Nĩ ũndũ nĩaatũũrire egwatanĩtie na Jehova mũno, na ndaigana gũtiga kũmũrũmĩrĩra; no rĩrĩ, nĩaamenyereire maathani make, o macio Jehova aathire Musa.Nake Jehova agĩgĩikara hamwe nake; nakuo kũndũ kũrĩa guothe erekagĩra, akĩgaacĩra; ningĩ akĩrega gũcoka gwathwo nĩ mũthamaki wa Ashuri, agĩtiga kũmũtungatĩra.Nake akĩhũra Afilisiti o nginya Gaza, o na ndere-inĩ ciakuo, akĩmatoria kuuma o mĩthiringo-inĩ ya nyũmba ndaya na igũrũ ya arangĩri, o nginya matũũra marĩa mairigĩtwo na hinya.Na gũgĩkinya atĩrĩ, atĩ mwaka wa ĩna ĩrĩa Hezekia aakorirũo athamakĩte, na nĩguo mwaka wa mũgwanja wa Hoshea wa Ela, mũthamaki wa Isiraeli, Shalimaneseri, mũthamaki wa Ashuri, akĩambata nĩguo akahũre Samaria, akĩrĩrigicĩria arĩtunyane.Na mĩaka ĩtatũ yathira makĩrĩtunyana; naguo nĩguo mwaka wa ĩtandatũ ĩrĩa Hezekia aakorirũo athamakĩte, na noguo mwaka wa kenda wa Hoshea, mũthamaki wa Isiraeli; mwaka ũcio nĩguo Samaria rĩatunyanirũo.Nake mũthamaki wa Ashuri agĩgĩtaha andũ a Isiraeli, akĩmatwara Ashuri, akĩmaiga matũũra ma Hala, na Haboru, marĩa me hũgũrũrũ-inĩ cia rũũĩ rũa Gozani, o na matũũra-inĩ ma Amedi, matũũre kuo;ũguo nĩguo gwakinyire nĩ ũndũ nĩmaaregire gwathĩkĩra uuge wa Jehova Ngai wao, makĩagarara kĩrĩkanĩro gĩake, o maũndũ mothe marĩa Musa ndungata ya Jehova aathanĩte, makĩaga kũmaigua o na kana kũmeka.Na rĩrĩ, mwaka wa ikũmi na ĩna ĩrĩa Hezekia, mũthamaki, aakorirũo athamakĩte-rĩ, Senakeribu, mũthamaki wa Ashuri, agĩkĩambata akahũrane na matũũra mothe marĩa mairigĩtwo ma Juda, akĩmatunyana.Nake Hezekia, mũthamaki wa Juda, akĩrekia mũndũ athiĩ kwĩ mũthamaki wa Ashuri o kũu Lakishi, akamwĩre ũũ: Atĩrĩrĩ, nĩnjĩhĩtie; hũndũka ũnjeherere, naguo mũrigo ũrĩa wothe ũrĩnjigĩrĩra, nĩngũũkuua. Nake mũthamaki wa Ashuri agĩtua atĩ Hezekia, mũthamaki wa Juda, arute taranda magana matatũ cia betha, o na taranda mĩrongo ĩtatũ cia thahabu.Nake Hezekia agĩkĩmũhe betha yothe ĩrĩa yonekire thĩinĩ wa nyũmba ya Jehova, o na ya kũndũ kũrĩa kwaigagwo mũthithũ wa indo cia bata kũu nyũmba ya mũthamaki.Ningĩ hĩndĩ ĩo Hezekia mũthamaki wa Juda, akĩruta thahabu ĩrĩa yarĩ mĩrango-inĩ ya hekarũ ya Jehova, o na ĩrĩa aahumbĩte itugĩ nayo, akĩmĩhe mũthamaki wa Ashuri.Ningĩ mũthamaki wa Ashuri akĩrekia Taritani, na Rabisarisi, na Rabishake, moime Lakishi marĩ na mbũtũ nene ya ita, makinye Jerusalemu. Nao magĩkĩambata magĩkinya Jerusalemu. Na rĩrĩ, maambata-rĩ, makĩrũgama mũberethi-inĩ wa karia ka rũgongo igũrũ, o karĩa karĩ njĩra-inĩ ya gĩtwari ĩrĩa ĩgereire gĩthaka kĩa mũthambia nguo.Nao meta mũthamaki-rĩ, Eliakimu wa Hilikia, mũrori wa maũndũ mothe ma nyũmba ya mũthamaki, na Shebina, mwandĩki-marũa, na Joa wa Asafu, mwandĩki wa maũndũ ma ihinda rĩu, magĩkiumagara mathiĩ harĩ o.Nake Rabishake akĩmera atĩrĩ, Thiĩi mwĩre Hezekia ũũ: Atĩrĩrĩ, mũthamaki ũrĩa mũnene, o we mũthamaki wa Ashuri, aakũũria atĩrĩ, Mwĩhoko ũyũ ũtũire wĩhokete nĩ ũrĩkũ hihi?Wee uugaga ũũ: Ũtaarani wĩ ho, o na hinya wa kũrũa mbaara. No rĩrĩ, nĩ ciugo cia tũhũ. Rĩu-rĩ, mũndũ ũrĩa wĩhokete nĩ getha ũneme-rĩ, nĩ ũrĩkũ?Atĩrĩrĩ, wee wĩhokete atĩ nĩũgwĩtirimia na kamũrangi kau kagondoku, nako nĩko Misiri; na mũndũ angĩĩtirimia nako kaamũtheca rũhĩ, karũtũrĩkie; ũguo nĩguo Firauni mũthamaki wa Misiri atariĩ harĩ andũ othe arĩa mamwĩhokaga.No mũngĩnjĩra ũũ: Ithuĩ twĩhokete Jehova Ngai witũ-rĩ, githĩ ũcio tiwe Hezekia aatharirie matĩri make ma kũndũ gũtũũgĩru, o na igongona ciake, na agĩcoka akĩĩra Juda na Jerusalemu ũũ: Mũrĩhoyagĩra Ngai kĩgongona-inĩ gĩkĩ, o gũkũ Jerusalemu.Na tondũ ũcio ta kĩgĩe na karĩko na mwathi wakwa, mũthamaki wa Ashuri, ndĩgĩkũhe mbarathi ngiri igĩrĩ, ũngĩgĩkorũo wee mwene haku wakĩhota kwĩonera acihaici.Rĩu-rĩ, ũngĩkĩmaaga, wakĩhota atĩa gũtũma ũmwe wa arĩa anyinyi mũno wa anene a athigari aitũ, ithuĩ ndungata cia mwathi wakwa, ahutate ore? Na ũtũũre wĩhokaga Misiri nĩguo ũteithio na ngari cia ita, o na andũ arĩa mathiaga mahaicĩte mbarathi?Kaĩ mũgwĩciria atĩ nyambatĩte ’hũrane na kũndũ gũkũ ndĩkũnine Jehova atarĩ ũhoro-inĩ ũcio? Jehova nĩwe wanjĩrire atĩrĩ, Ambata ũthiĩ ũkahũre bũrũri ũcio, ũũnine biũ.Hĩndĩ ĩo Eliakimu wa Hilikia, na Shebina, na Joa, magĩkĩĩra Rabishake ũũ: Twagũthaitha aria na ithuĩ, ndungata ciaku, na rũthiomi rũa Suriata, nĩ ũndũ nĩtũkũrũigua; no tiga gũtwarĩria na rũthiomi rũa Ayahudi, andũ aya maikarĩte rũthingo-inĩ igũrũ makĩiguaga.No Rabishake agĩcokia atĩrĩ, Kaĩ mũgwĩciria atĩ mwathi wakwa aakĩndekirie harĩ mwathi wanyu, o na harĩ inyuĩ nĩguo ndĩmũhe ũhoro ũyũ, na ndandekie harĩ andũ aya maikarĩte rũthingo-inĩ igũrũ, o aya makarĩa mai mao o ene, na manyuage mathugumo mao me rũmwe na inyuĩ?Hĩndĩ ĩo Rabishake akĩrũgama, akĩanĩrĩra na mũgambo mũnene, akĩaria na rũthiomi rũa Ayahudi, akiuga atĩrĩ, Inyuĩ ta iguai ũhoro wa mũthamaki ũrĩa mũnene mũno, o we ũcio mũthamaki wa Ashuri.Mũthamaki ũcio oigĩte ũũ: Menyai mũreke Hezekia amũhenie, nĩ ũndũ ndehota kũmũhonokia amũrute moko-inĩ make;o na ningĩ menyai mũreke Hezekia atũme mwĩhoke Jehova akiuga atĩ, Ti-itherũ Jehova nĩegũtũhonokia, na atĩ, Itũũra rĩrĩ rĩtineanwo moko-inĩ ma mũthamaki wa Ashuri.Tigai kũigua ũhoro ũrĩa mũkũheo nĩ Hezekia; nĩ gũkorũo mũthamaki wa Ashuri oigĩte atĩrĩ, Ta rekei tware ũhoro na inyuĩ kũgĩe thayũ, na muume kũu mũrĩ mũũke harĩ niĩ; na mũndũ o mũndũ atũũre arĩaga thabibu cia mũthabibu wake, o na ngũyũ cia mũkũyũ wake, na ningĩ inyuothe o mũndũ anyuage maĩ ma irima rĩake kĩũmbe;o nginya rĩrĩa ngoka kũmũiyĩra ndĩmũtware bũrũri ũtariĩ o ta bũrũri ũyũ wanyu, naguo nĩ bũrũri wĩ ngano, o na ndibei, na wĩ irio, o na mĩgũnda ya mĩthabibu, na wĩ maguta ma ndamaiyũ, o na ũũkĩ; nĩ getha mũtũũre muoyo mũtigakue. No tigai kũigua Hezekia hĩndĩ ĩrĩa ekũmũringĩrĩria akiuga atĩ, Jehova nĩegũtũhonokia.Rĩu-rĩ, he ngai o na ĩmwe, thĩinĩ wa ngai cia ndũrĩrĩ, ĩrĩ yahonokia bũrũri wayo o na rĩ, ĩkĩũruta moko-inĩ ma mũthamaki wa Ashuri?Hĩ! ngai cia Hamathu-rĩ, ikĩrĩ ha rĩu? Ĩ cia Aripadi? O na cia Sefarivaimu, o na cia Hena, o na cia Iva? ngai icio-rĩ, nĩciahonokirie Samaria ndikarĩĩgwatĩre?Nĩ ngai irĩkũ thĩinĩ wa ngai ciothe cia mabũrũri mothe irĩ ciahonokia bũrũri wacio, ndikawĩgwatĩre, atĩ nĩkĩo mũgwĩciria atĩ Jehova aahonokia Jerusalemu, ndikarĩĩgwatĩre?No rĩrĩ, andũ acio no gũkira maakirire ki, na matiigana kũmũtumũka; nĩ gũkorũo mũthamaki aathanĩte ũũ: Mũtikamũcokerie ũndũ.Hĩndĩ ĩo Eliakimu wa Hilikia, mũrori wa maũndũ mothe ma nyũmba ya mũthamaki, na Shebina mwandĩki-marũa, na Joa wa Asafu, mwandĩki wa maũndũ ma ihinda rĩu, magĩthiĩ magĩkinya kwĩ Hezekia, matembũrangĩte nguo ciao, makĩmũhe ũhoro ũcio Rabishake oigĩte.Na gũgĩkinya atĩrĩ, atĩ mũthamaki ti Hezekia aaigua ũhoro ũcio, agĩtembũranga nguo ciake, akĩĩhumba tama wa ikũnia, agĩthiĩ agĩtonya nyũmba ya Jehova.Ningĩ akĩrekia Eliakimu, mũrori wa maũndũ mothe ma nyũmba yake, na Shebina mwandĩki-marũa, o na athuri amwe a athĩnjĩri-Ngai, mehumbĩte matama ma ikũnia, mathiĩ kwĩ Isaia mũrũ wa Amozu, mũnabii.Magĩkĩmwĩra atĩrĩ, Hezekia oiga ũũ: Mũthenya wa ũmũthĩ nĩguo mũthenya wa thĩna, na wa ngũmano, o na wa kũmenwo; nĩ ũndũ twana nĩtũkinyĩrĩire hĩndĩ ya gũciarũo, na hinya wa kuohoka ũkaaga.No gũkorũo Jehova Ngai waku nĩaiguĩte ũhoro wothe ũrĩa warĩtio nĩ Rabishake, ũrĩa ũrareketio nĩ mwathi wake mũthamaki wa Ashuri oke arume Ngai ũrĩa ũrĩ muoyo, nake Jehova Ngai waku hihi arũithanĩrie ũhoro ũcio aiguĩte! Tondũ ũcio hoera andũ aya matigarĩte ũrorete igũrũ.Ndungata icio cia Hezekia, mũthamaki, igĩgĩkinya he Isaia.Nake Isaia agĩciĩra atĩrĩ, Ĩrai mwathi wanyu atĩ Jehova ekuuga ũũ: Menya wĩtigĩre ciugo icio ũiguĩte, o icio ndungata cia mũthamaki wa Ashuri inumĩte nacio.Atĩrĩrĩ, nĩngũmwĩkĩra ngoro ĩngĩ, nake nĩekũheo ũhoro wa mũhuhu, naguo ũhoro ũcio ũtũme ahũndũke acoke bũrũri wake we mwene; na niĩ ndũme oragĩrũo na rũhiũ rũa njora o kũu bũrũri wake kĩũmbe.Nake Rabishake agĩkĩhũndũka, agĩkora mũthamaki wa Ashuri akĩrũa mbaara na Libina; nĩ ũndũ nĩaaiguĩte atĩ nĩoimĩte Lakishi.Na rĩrĩ, hĩndĩ ĩrĩa mũthamaki wa Ashuri aaiguire ũhoro wa Tirihaka, mũthamaki wa Kushi, ũkĩheanwo ũũ: Atĩrĩrĩ, nĩoimagarĩte agoka kũhũrana nawe, agĩkĩrekania rĩngĩ he Hezekia, akiuga atĩrĩ,Thiĩi mwarie na Hezekia, mũthamaki wa Juda, mũmwĩre ũũ: Menya ũreke Ngai waku ũrĩa ũikaraga wĩhokete akũhenie akiuga atĩ Jerusalemu rĩtitunyanwo rĩnenganĩrũo moko-inĩ ma mũthamaki wa Ashuri.Atĩrĩrĩ, wee nĩwĩiguĩrĩire ũrĩa athamaki a Ashuri maaneka mabũrũri mothe, makamaamũra o ma kũninwo biũ; wee nĩwe ũgũkĩhonoka?Kũrĩ kwoneka hihi atĩ ngai cia andũ a ndũrĩrĩ iria aa baba maaninire o kũnina biũ nĩimahonoketie, nacio nĩ Gozani, na Harani, na Rezefu, o na ariũ a Edeni arĩa maatũire Telasaru?Rĩu-rĩ, mũthamaki wa Hamathu arĩ ha, o na mũthamaki wa Aripadi, o na mũthamaki wa itũũra rĩa Sefarivaimu, o na wa Hena, o na wa Iva?Nake Hezekia akĩiyũkia marũa macio moko-inĩ ma andũ acio maareketio, akĩmathoma; agĩcoka akĩambata agĩthiĩ nyũmba ya Jehova, akĩmakũnjũra akĩmaiga mbere ya Jehova.Nake Hezekia akĩhoera Jehova o hau mbere yake, akiuga atĩrĩ, Wee Jehova Ngai wa Isiraeli, o wee ũikaraga gatagatĩ-inĩ ka makerubi, wee wiki nĩwe Ngai mwene mabũrũri mothe marĩa mathamakagwo gũkũ thĩ, na nĩwe wombire igũrũ na thĩ.Tega gũtũ, wee Jehova, wĩiguĩre ũhoro ũyũ; racũria maitho maku, wee Jehova, wĩonere ũrĩa maũndũ maya matariĩ, o na ũigue ciugo ici Senakeribu arehithĩtie nĩ getha arume Ngai ũrĩa ũrĩ muoyo.Ti-itherũ, Jehova, athamaki a Ashuri maananina ndũrĩrĩ, o na mabũrũri ma cio,o na magĩikia ngai ciacio mwaki-inĩ; nĩ ũndũ itikoragwo irĩ ngai cia ma, no nĩ cia wĩra wa moko ma andũ, ithondeketwo na mĩtĩ o na mahiga; na tondũ ũcio igĩkĩninwo biũ.Tondũ ũcio, wee Jehova Ngai witũ, ndagũthaitha ũtũhonokie rĩu ũtũrute moko-inĩ make, nĩ getha mothamaki mothe ma thĩ mamenye atĩ wee Jehova nĩwe Ngai, o wee wiki.Hĩndĩ ĩo Isaia, mũrũ wa Amozu, akĩrekania he Hezekia, akĩmwĩra atĩrĩ, Jehova, Ngai wa Isiraeli, oigĩte ũũ: Kuona atĩ nĩũ’hoete ngũhonokie harĩ Senakeribu, mũthamaki wa Ashuri-rĩ, nĩndaigua ihoya rĩaku.Naguo ũhoro ũrĩa Jehova aarĩtie ũmũkoniĩ nĩguo ũyũ: Mũirĩtu gathirange mwarĩ wa Zayuni nĩ kũmena akũmenete, na agagũthekerera, agakũnyarara. Mwarĩ wa Jerusalemu nĩagũthiũrũrĩirie mũtwe.Rĩu-rĩ, ũcio ũmenete, o na ũkamũruma-rĩ, nĩ ũrĩkũ? Na ningĩ-rĩ, ũraihĩtie kanua, o namo maitho maku ũkamakũũra ũũkĩrĩre ũ? Nĩ ũũkĩrĩre ũrĩa Mũtheru wa Isiraeli.Wee-rĩ, nĩ kũmenithia wamenithirie Mwathani na ũndũ wa andũ arĩa warekirie, ũkiuga atĩrĩ, Tondũ wa ũrĩa ngari ciakwa cia ita ciingĩhĩte-rĩ, nĩ kwambata nyambatĩte o kũrĩa gacũmbĩrĩ ka irĩma, o na ngakinya ituri-inĩ cia Lebanoni kũrĩa gũturu; nayo mĩtarakwa yakuo; ĩrĩa mĩraya mũno nĩngamĩtema, o na mĩthengera ĩrĩa mĩega mũno yakuo o na ndonye gĩikaro-inĩ gĩake kĩrĩa kĩrĩ mũthia-inĩ mũno, o kũu kĩrĩti-inĩ kĩa mũgũnda wake ũrĩa ũgĩaga maciaro maingĩ.Nĩndĩĩyenjeire maĩ ma kũndũ kũngĩ, na ngamanyua; nacio njũĩ ciothe cia Misiri ngacihũithia na ikinya rĩa magũrũ makwa.Jehova arakĩũria ũũ: Kaĩ ũtarĩ waigua atĩ nĩ niĩ ndekire maũndũ maya o tene, o na ngĩcirĩra ũhoro wamo mahinda marĩa ma tene o tene? Na rĩu nĩguo ndahingia ũndũ ũcio biũ, atĩ wee nĩwe ũthurĩtwo ũtuĩke wa kwananga matũũra marĩa mairigĩtwo, matuĩke maganjo matheri ma hĩba cia mahuti.Tondũ ũcio andũ arĩa maamatũũraga-rĩ, hinya wao nĩwamanyihĩire, na makĩgegeara, o na magĩconorithio; nao magĩkĩhaana o ta nyeki ya gĩthaka-inĩ, o na ta kanyeki karuru, o na ta ĩrĩa ĩmeraga nyũmba igũrũ, o na ta ngano ĩrĩa ĩhĩĩte ĩtanakũra.No rĩrĩ, mĩikarĩre yaku nĩndĩmĩũĩ, o na miumagarĩre, o na mĩinũkĩre, o na marakara marĩa ũndakarĩire.Tondũ wa marakara macio ũndakarĩire, o na ningĩ tondũ wa ũrĩa rũng’athio rũaku rũambatĩte rũgakinya matũ-inĩ makwa-rĩ, nĩ gĩcũhĩ gĩakwa ngũgwĩkĩra iniũrũ, nako kanua gaku ndĩkohe na mũkwa wa kanua, njoke ngũhũgũre na thutha, ngũcokie na njĩra ĩrĩa wokĩire.Wee nawe Hezekia-rĩ, ũndũ ũyũ nĩguo ũgũkũmenyithia ũhoro ũcio; atĩ mwaka ũyũ mũkũrĩa irio cia maitĩka, o naguo mwaka wa kerĩ mũkarĩa maitĩka ma irio o ro icio; naguo mwaka wa ĩtatũ kĩhandei, na mũgethe, na mũhande mĩgũnda ya mĩthabibu, na mũrĩe maciaro mayo.Namo matigari marĩa mahonokete ma nyũmba ya Juda nĩmagacoka gũikũrũkia mĩri na thĩ; nakuo na igũrũ maciare maciare.Nĩ gũkorũo Jerusalemu nĩgũkoima matigari ma andũ, o nakuo kĩrĩma-inĩ gĩa Zayuni kuume arĩa makahonoka; nakuo kwĩrutanĩria kwa Jehova nĩkuo gũgatũma ũndũ ũcio woneke.Tondũ ũcio, ha ũhoro wa mũthamaki wa Ashuri Jehova oigĩte ũũ: Ndagoka itũũra rĩrĩ, o na kana aikie mũguĩ o na ũmwe kuo, o na kana arĩng’ethere na ngo, o na kana aite kĩhumbu gĩa tĩri akĩrĩũkĩrĩra.Njĩra ĩrĩa okĩire-rĩ, noyo akahũndũkĩra, na ndagakinya itũũra rĩrĩ, ũguo nĩguo Jehova oigĩte.Nĩ gũkorũo nĩngagitĩra itũũra rĩrĩ ndĩrĩhonokie nĩ ũndũ wa ũhoro wakwa niĩ mwene, o na ũndũ wa gũconokera Daudi, ndungata yakwa.Na gũgĩkinya atĩrĩ, atĩ ũtukũ o ro ũcio mũraika wa Jehova agĩkiumagara, agĩthiĩ akĩũraga andũ ngiri igana rĩmwe rĩa mĩrongo ĩnana na atano o kũu kĩraaro-inĩ kĩa Aashuri; na rĩrĩa andũ maarokire gũũkĩra rũcinĩ tene, magĩkora atĩ andũ acio othe no ciimba theri.Tondũ ũcio Senakeribu, mũthamaki wa Ashuri, akiuma kũu akĩĩhũndũkĩra, akĩinũka gwake Nineve, akĩĩikarĩra kuo.Na gũgĩkinya atĩrĩ, atĩ hĩndĩ ĩrĩa aahoyagĩra nyũmba ya Nisiroku ngai yake-rĩ, Adarameleki na Sharezeru makĩmũũraga na hiũ cia njora, na makĩũrĩra bũrũri wa Ararati. Nake Esarihadoni, mũrũwe, agĩthamaka ithenya rĩake.Na rĩrĩ, matukũ-inĩ o ro macio, Hezekia akĩrũara, agĩkuhĩhĩria gũkua. Nake Isaia mũnabii, mũrũ wa Amozu, agĩthiĩ agĩkinya harĩ we, akĩmwĩra atĩrĩ, Jehova oigĩte ũũ: Wĩgaĩre nyũmba yaku, nĩ ũndũ nĩũgũkua; ndũtũũra muoyo.Nake agĩkĩhũgũra ũthiũ akĩũroria rũthingo-inĩ, akĩhoya Jehova, akiuga atĩrĩ,Wee, Jehova, ndagũthaitha ũririkane ũrĩa ndũire ’thiaga mbere yaku nũmĩtie ũhoro-wa-ma, o na ngakũrũmĩrĩra na ngoro yakwa yothe, o na ngeka maũndũ marĩa monagwo marĩ mega nĩwe. Nake Hezekia akĩrĩra mũno.Na gũgĩkinya atĩrĩ, atĩ Isaia atanakinya itũũra-inĩ gatagatĩ-rĩ, ndũmĩrĩri ya Jehova ĩkĩmũkinyĩrĩra, akĩĩrũo atĩrĩ,Garũrũka ũcoke wĩre Hezekia, mũnene wa andũ akwa, atĩrĩ, Jehova, Ngai wa thoguo Daudi, oiga ũũ: Nĩndaigua ihoya rĩaku, na nĩnyonete maithori maku, na atĩrĩrĩ, nĩngũkũhonĩa; na matukũ atatũ nĩũkaambata ũthiĩ nyũmba ya Jehova.Namo matukũ maku nĩngũmongerera mĩaka ikũmi na ĩtano; nawe wee mwene hamwe na itũũra rĩrĩ nĩngũmũhonokia mũtikegwatĩrũo nĩ mũthamaki wa Ashuri narĩo itũũra rĩrĩ, nĩngũrĩgitĩra nĩ ũndũ wakwa niĩ mwene, o na ũndũ wa gũconokera Daudi ndungata yakwa.Nake Isaia akiuga atĩrĩ, Oyai gĩkũmba kĩa ngũyũ. Nao andũ magĩkĩoya, magĩkĩigĩrĩra ihũha-inĩ, nake akĩhona.Nake Hezekia akĩũria Isaia atĩrĩ, Kĩmenyithia gĩa atĩ nĩngaambata ’thiĩ nyũmba ya Jehova matukũ atatũ nĩ kĩrĩkũ?Nake Isaia akiuga atĩrĩ, Gĩkĩ nĩkĩo gĩgũtuĩka kĩmenyithia harĩ wee, kiumĩte he Jehova, gĩa atĩ nĩegwĩka ũndũ ũcio oigĩte, Rĩu-rĩ, ũkwenda kĩĩruru gĩtwarũo na mbere matĩĩna ikũmi, kana ũkwenda gĩcokio na thutha matĩĩna ikũmi?Nake Hezekia agĩcokia atĩrĩ, Kĩĩruru gũthiĩ na mbere matĩĩna ikũmi nĩ ũndũ mũhũthũ. Nĩ kaba kĩĩruru gĩcokio na thutha matĩĩna ikũmi.Nake Isaia mũnabii agĩkaĩra Jehova; nake Jehova agĩcokia kĩĩruru na thutha matĩĩna ikũmi, o matĩĩna macio ikũmi kĩĩruru kĩu kĩamenyithanagia thaa kĩarĩkĩtie kũhĩtũka imenyithanĩrio-inĩ rĩa thaa rĩa Ahazu.Na rĩrĩ, hĩndĩ ĩo Berodaku-baladani, mũrũ wa Baladani, mũthamaki wa Babuloni, agĩtwarithĩria Hezekia marũa, o na kĩheo; nĩ ũndũ nĩaaiguĩte atĩ Hezekia aarĩ mũrũaru.Nake Hezekia agĩĩtĩkĩra ũhoro wa andũ acio, akĩmonia nyũmba yake kũndũ guothe kũrĩa indo cia goro ciaigagwo, nacio nĩ betha, na thahabu, o na mahuti marĩa manungaga wega, o na maguta ma goro, o na nyũmba ĩrĩa indo ciake cia mbaara ciaigagwo, o na indo ciothe iria ciarĩ mũthithũ-inĩ wa indo ciake cia bata; na gũtirĩ kĩndũ o na kĩ thĩinĩ wa nyũmba yake, o na kũndũ guothe kũrĩa Hezekia aathanaga, ataamonirie.Hĩndĩ ĩo Isaia, ũcio mũnabii, agĩgĩthiĩ agĩkinya kwĩ Hezekia, mũthamaki, akĩmũũria atĩrĩ, Andũ acio moigire atĩa? Nao magĩũka kũrĩ wee-rĩ, mekuumĩte na kũ? Nake Hezekia akiuga atĩrĩ, Mekuumĩte bũrũri wĩ kũraya, o bũrũri wa Babuloni.Agĩkĩũria atĩrĩ, Nĩ kĩ monire gwaku mũciĩ? Nake Hezekia agĩcokia atĩrĩ, Indo ciothe iria ii gwakwa nĩmacionire; o nacio indo ciakwa ciothe cia bata-rĩ, hatirĩ kĩndũ o na kĩmwe itanamonia.Nake Isaia akĩĩra Hezekia atĩrĩ, Ta igua uuge wa Jehova.Atĩrĩrĩ, matukũ nĩmagoka rĩrĩa indo ciothe iria irĩ gwaku mũciĩ, o na indo iria mathoguo maatũire mahaĩte magaciiga o nginya ũmũthĩ, igakuuwo itwarũo Babuloni. Gũtirĩ kĩndũ o na kĩmwe gĩgatigio; ũguo nĩguo Jehova oigĩte.Nacio ihĩĩ ciaku iria ũgaciara ciume mũthimo waku nĩmagataha imwe ciacio igatũũre nyũmba ya mũthamaki wa Babuloni irĩ cia thiritũ ya andũ arĩa mehokeirũo wĩra wa nyũmba yake.Hĩndĩ ĩo Hezekia agĩkĩĩra Isaia atĩrĩ, Uuge wa Jehova ũcio waaria nĩ mwega. Agĩcoka akiuga ũũ: Githĩ ũguo tiguo, kũngĩkorũo nĩgũkũgĩa thayũ o na ũhoro-wa-ma matukũ-inĩ makwa?Na rĩrĩ, ciĩko iria ingĩ cia Hezekia, o na hinya ũrĩa wothe aarĩ naguo, o na ũhoro wa ũrĩa aathondekithirie karia, o na mũtaro, agĩtwarithia maĩ itũũra-inĩ thĩinĩ-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda?Nake Hezekia agĩkoma hamwe na maithe; nake Manase, mũrũwe, agĩthamaka ithenya rĩake.Na rĩrĩ, Manase aarĩ wa mĩaka ikũmi na ĩĩrĩ hĩndĩ ĩrĩa aambĩrĩirie gũthamaka, agĩthamaka mĩaka mĩrongo ĩtano na ĩtano kũu Jerusalemu; nake nyina etagwo Hefiziba.Nake agĩgĩĩka maũndũ marĩa monagwo marĩ moru nĩ Jehova, o ta ũrĩa maũndũ marĩa me thahu ma ndũrĩrĩ maatariĩ, o ndũrĩrĩ icio Jehova aaingatire agĩcieheria mbere ya ciana cia Isiraeli.Nĩ ũndũ nĩaacokire gwaka matĩri ma kũndũ gũtũũgĩru marĩa ithe, Hezekia, aatharĩtie; o na agĩakithia igongona cia kũhoerũo Baali, o na agĩthondekithia Ashera, o ta ũrĩa Ahabu mũthamaki wa Isiraeli ekire; o na akĩinamĩrĩra mbũtũ yothe ya igũrũ, akĩmĩhoya.Ningĩ agĩakithia igongona kũu nyũmba ya Jehova thĩinĩ, o nyũmba ĩo Jehova oigĩte ũhoro wayo atĩrĩ, Kũu Jerusalemu nĩkuo ngatũũria rĩĩtwa rĩakwa.Agĩgĩakithĩria mbũtũ yothe ya igũrũ igongona o kũu nja cierĩ cia nyũmba ya Jehova.Ningĩ akĩhĩtũkithĩria mũrũwe mwaki-inĩ, na agĩtũũra aragũragia, o na agatuĩragia nyoni yake, o na agathiaga kũrĩ andũ arĩa marĩ na maroho maragũraga, o na arogi; nake agĩkĩrĩrĩria gwĩka maũndũ marĩa monagwo marĩ moru nĩ Jehova agĩkĩmũthirĩkia nĩguo arakare.Nayo Ashera ĩrĩa aathondekete, akĩmĩiga nyũmba ya Jehova thĩinĩ, o nyũmba ĩo aaheete Daudi o na Suleimani mũrũwe ũhoro wayo, akoiga atĩrĩ, Nyũmba-inĩ ĩno thĩinĩ, o na gũkũ Jerusalemu, itũũra rĩrĩ ’thurĩte mĩhĩrĩga-inĩ yothe ya Isiraeli, nĩkuo ngũtũũria rĩĩtwa rĩakwa tene na tene;na ndikareka magũrũ ma Isiraeli macoke kũũrũra o na hanini moimĩte bũrũri ũrĩa ndaheire maithe mao, mangĩkorũo nĩmarĩĩkaga o ũndũ ũyũ, atĩ mamenyagĩrĩre gwĩka o ta ũrĩa maũndũ mothe marĩa ndamaathire matariĩ, o na mekage maũndũ mothe ma watho ũrĩa ndungata yakwa Musa yamaathire mekage.No rĩrĩ, matiigana kũigua; nake Manase akĩmathinĩkĩrĩria meke maũndũ moru gũkĩra marĩa mekagwo nĩ ndũrĩrĩ iria Jehova aaninire ciehere mbere ya ciana cia Isiraeli.Nake Jehova agĩkĩaria na kanua ka ndungata ciake cia anabii, akiuga atĩrĩ,Tondũ Manase, mũthamaki wa Juda, nĩekĩte maũndũ macio me thahu, o na ageka maũndũ ma waganu gũkĩra marĩa mothe maanekwo nĩ Aamori, o acio maarĩ gũkũ mbere yake, o na agatũma andũ a Juda o nao mehie na ũndũ wa mĩhianano yake ya kũhoyũo;tondũ ũcio Jehova, Ngai wa Isiraeli, oigĩte ũũ: Atĩrĩrĩ, nĩngũrehithĩrie Jerusalemu o na Juda ũũru ũrĩa ũgatũma mũndũ o wothe ũrĩa ũkaũigua ararakwo nĩ matũ make merĩ.Narĩo Jerusalemu nĩngarĩtambũrũkĩria rũkwaro rũa gũthima rũrĩa ndathimire Samaria naruo, o na kagera ga gũthima nako karĩa ndathimire nyũmba ya Ahabu nako; na nĩngahuura Jerusalemu, o na ndĩrĩng’aũranie, o ta ũrĩa mũndũ ahuuraga thani akamĩkurumania.O namo matigari ma andũ arĩa maarĩ akwa ndĩmate biũ, ndĩmaneane moko-inĩ ma thũ ciao, nao matuĩke o ta nyamũ ĩrĩa ĩguĩmĩtwo, o na andũ atahe nĩ thũ ciao ciothe;nĩ ũndũ nĩmekĩte maũndũ marĩa monagwo marĩ moru nĩ niĩ, na magatũũra ma’thirĩkagia nĩguo ndakare, o gwata mũthenya ũrĩa maithe mao moimagarire makiuma Misiri, o nginya mũthenya ũyũ wa ũmũthĩ.Ningĩ Manase nĩaakĩrĩrĩirie mũno gũita thakame ĩrĩa ĩtarĩ na ũũru o nginya akĩmĩiyũria Jerusalemu, kuuma gĩturi kĩmwe o nginya kĩrĩa kĩngĩ; naguo wĩhia ũcio agakĩwonganĩrĩria na wa ũrĩa aatũmire andũ a Juda o nao mehie nĩ ũndũ waguo, nĩ ũndũ wa gwĩka maũndũ marĩa monagwo marĩ moru nĩ Jehova.Na rĩrĩ, ciĩko iria ingĩ cia Manase, o na maũndũ marĩa mothe ekire, o na mehia marĩa ehirie-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda?Nake Manase agĩkoma hamwe na maithe, agĩthikwo mũgũnda-inĩ wa nyũmba yake we mwene o kũu mũgũnda wa Uza; nake Amoni, mũrũwe, agĩthamaka ithenya rĩake.Na rĩrĩ, Amoni aarĩ wa mĩaka mĩrongo ĩĩrĩ na ĩĩrĩ hĩndĩ ĩrĩa aambĩrĩirie gũthamaka; agĩthamaka mĩaka ĩĩrĩ Jerusalemu; nake nyina etagwo Meshulemethu, mwarĩ wa Hazuru wa Jotiba.Nake agĩgĩĩka maũndũ marĩa monagwo marĩ moru nĩ Jehova, o ta ũrĩa ithe Manase ekire.Agĩthiĩ na mĩthiĩre ĩrĩa yothe ithe aathiaga nayo, na agĩtungatĩra mĩhianano ya kũhoyũo ĩrĩa ithe aatungatagĩra, o na akĩmĩinamĩrĩra akĩmĩhoya;agĩgĩtigana na Jehova, Ngai wa maithe, na ndaigana kũrũmĩrĩra Jehova.Nacio ndungata cia Amoni ikĩmũgĩĩra ndundu imũũkĩrĩre, igĩkĩũragĩra mũthamaki ũcio o kũu nyũmba yake thĩinĩ.No andũ a bũrũri ũcio magĩkĩũraga andũ othe arĩa maagĩĩrĩire mũthamaki ũcio, ti Amoni, ndundu ya kũmũũkĩrĩra, nao magĩtua Josia, mũrũwe, mũthamaki ithenya rĩake.Na rĩrĩ, ciĩko iria ingĩ cia Amoni, o iria ekire-rĩ, anga itiandĩkĩtwo ibuku-inĩ rĩa maũndũ ma ihinda rĩa athamaki a Juda?Nake agĩthikwo mbĩrĩra-inĩ yake, o mũgũnda-inĩ wa Uza; nake mũrũwe, Josia, agĩthamaka ithenya rĩake.Na rĩrĩ, Josia aarĩ wa mĩaka ĩnana rĩrĩa aambĩrĩirie gũthamaka; agĩthamaka mĩaka mĩrongo ĩtatũ na ũmwe kũu Jerusalemu; nake nyina etagwo Jedida, mwarĩ wa Adaia wa kũu Bozikathu.Nake agĩĩka maũndũ marĩa monagwo marĩ mega nĩ Jehova, agĩgĩthiĩ na mĩthiĩre ĩrĩa yothe ithe, Daudi, aathiaga nayo, na ndaigana kũhũgũka na mwena wa ũrĩo o na kana wa ũmotho.Na gũgĩkinya atĩrĩ, atĩ mwaka wa ikũmi na ĩnana ĩrĩa Josia aakorirũo athamakĩte-rĩ, mũthamaki ũcio akĩrekia Shafani, mũrũ wa Azalia wa Meshulamu, ũrĩa warĩ mwandĩki-marũa, athiĩ nyũmba ya Jehova, agĩkĩmwĩra ũũ:Ambata ũkinye he Hilikia, mũthĩnjĩri-Ngai ũrĩa mũnene, nĩ getha atare mbia iria itwarĩtwo nyũmba ya Jehova, o icio icokagĩrĩrio nĩ aikaria mũrango ihothithĩtio harĩ andũ;nao macineane harĩ anyabara arĩa marutithagia wĩra wa nyũmba ya Jehova; nao acio macihe aruti wĩra arĩa marĩ nyũmba ya Jehova, nĩguo macokererie nyũmba ĩo kũndũ kũrĩa gũtharũkĩte;macihe atharamara, na aaki, o na aicũhia mahiga; na magũre mĩtĩ nacio, o na mahiga maicũhie, ma gũcokereria nyũmba ĩo.No rĩrĩ, mbia icio cianengerirũo andũ acio-rĩ, itiacokire gũthuuthuurio wĩra ũrĩa irutĩirũo; nĩ gũkorũo nĩmekaga maũndũ ma kwĩhokeka.Na rĩrĩ, Hilikia, mũthĩnjĩri-Ngai ũcio mũnene, akĩĩra Shafani ũcio warĩ mwandĩki-marũa, atĩrĩ, Nĩnyonete ibuku rĩa watho gũkũ nyũmba ya Jehova thĩinĩ. Nake Hilikia akĩnengera Shafani ibuku rĩu, akĩrĩthoma.Nake Shafani, ũcio mwandĩki-marũa, agĩthiĩ agĩkinya he mũthamaki, agĩcokeria mũthamaki ũhoro, akiuga atĩrĩ, Ithuĩ ndungata ciaku, nĩtwaruta mbia iria cionekire thĩinĩ wa nyũmba ya Jehova twacininũkia, na twacinenganĩra harĩ anyabara arĩa marutithagia wĩra wa nyũmba ya Jehova.Ningĩ Shafani, ũcio mwandĩki-marũa, akĩhe mũthamaki ũhoro akĩmwĩra atĩrĩ, Hilikia, mũthĩnjĩri-Ngai ũrĩa mũnene, nĩaa’nengera ibuku. Nake Shafani agĩkĩrĩthomera mũthamaki.Na gũgĩkinya atĩrĩ, atĩ hĩndĩ ĩrĩa mũthamaki aaiguire ciugo cia ibuku rĩu rĩa watho, agĩtembũranga nguo ciake.Nake mũthamaki agĩgĩatha Hilikia mũthĩnjĩri-Ngai, na Ahikamu mũrũ wa Shafani, na Akiboru mũrũ wa Mikaia, na Shafani, ũcio mwandĩki-marũa, o na Asaia, ndungata ya mũthamaki, akĩmera atĩrĩ,Thiĩi mũgatuĩrie ũhoro he Jehova nĩ ũndũ wakwa o na ũndũ wa andũ a bũrũri wakwa, o na andũ othe a Juda, ũkoniĩ ciugo cia ibuku rĩrĩ rĩonetwo; nĩ gũkorũo mang’ũrĩka ma Jehova marĩa acinĩtwo nĩmo nĩ ũndũ witũ nĩ manene mũno, tondũ maithe maitũ matiigana kũigua ciugo cia ibuku rĩrĩ, nĩguo mekage o ta ũrĩa maũndũ mothe matariĩ marĩa maandĩkĩtwo thĩinĩ warĩo matũkoniĩ.Tondũ ũcio Hilikia, mũthĩnjĩri-Ngai, na Ahikamu, na Akiboru, na Shafani, na Asaia, magĩthiĩ kwĩ Hulida, mũnabii mũndũ-wa-nja, mũka wa Shalumu mũrũ wa Tikiva wa Harihasi ũrĩa waikaragia nguo cia mũthamaki; (nake mũtumia ũcio aatũũraga Jerusalemu gatũũra-inĩ ga kerĩ;) magĩkĩaranĩria nake.Nake akĩmera ũũ: Jehova, Ngai wa Isiraeli, oigĩte atĩrĩ, Ĩrai mũndũ ũrĩa ũmũrekirie kũrĩ niĩ ũũ:Jehova oigĩte atĩrĩ, Nĩngarehithĩrie kũndũ gũkũ ũũru, o na ndĩũrehithĩrie andũ arĩa matũũraga kuo, o ta ũrĩa ciugo ciothe cia ibuku rĩu mũthamaki wa Juda athomete itariĩ;tondũ nĩmaatiganire na niĩ, magĩcinĩra ngai ingĩ ũbumba nĩ getha ma’thirĩkie, mandakarie na maũndũ mothe marĩa mekaga na moko mao; tondũ ũcio nĩngaakanwo nĩ mang’ũrĩka nĩ ũndũ wa kũndũ gũkũ, na matikahorahora.No rĩrĩ, ha ũhoro wa mũthamaki wa Juda, ũcio ũmũrekirie mũũke mũtuĩrie ũhoro kwĩ Jehova-rĩ, mwĩrei ũũ: Jehova, Ngai wa Isiraeli, oigĩte atĩrĩ, Ha ũhoro wa ciugo icio ũiguĩte-rĩ,tondũ ngoro yaku nĩyororoire, na ũkĩĩnyihia mbere ya Jehova hĩndĩ ĩrĩa waiguire maũndũ marĩa ndaarĩtie, ngoiga atĩ nĩngokĩrĩra kũndũ gũkũ, o na andũ arĩa magũtũũraga, nĩguo matũũra mao matuĩke o maganjo matheri na magwatwo nĩ kĩrumi, o na ũgĩtembũranga nguo ciaku ũkĩrĩrĩra mbere yakwa-rĩ, niĩ o na niĩ nĩndakũigua; ũguo nĩguo Jehova oiga.Na atĩrĩrĩ, tondũ wa ũhoro ũcio nĩngagũcokereria ũturanĩrũo na mathoguo, ũkuuwo ũtwarũo mbĩrĩra-inĩ yaku na ũhoreri, namo maitho maku matikona maũndũ marĩa mothe moru ngarehithie kũndũ gũkũ. Nao magĩgĩcoka magĩkinyĩria mũthamaki ũhoro ũcio.Nake mũthamaki agĩkĩrekania, nao andũ makĩmũũnganĩria athuri othe a Juda o na a Jerusalemu.Nake mũthamaki akĩambata, agĩkinya nyũmba ya Jehova, me na andũ othe a Juda, o na andũ othe arĩa maatũũraga Jerusalemu, o na athĩnjĩri-Ngai, o na anabii, o na andũ arĩa angĩ othe, arĩa anyinyi, o na arĩa anene; nake akĩmathomera ciugo ciothe cia ibuku rĩu rĩa kĩrĩkanĩro, o rĩu rĩonirũo kũu nyũmba ya Jehova thĩinĩ, makĩĩiguĩra na matũ mao.Nake mũthamaki akĩrũgama gĩtugĩ-inĩ, akĩrĩkanĩra kĩrĩkanĩro na Jehova, arĩ hau mbere yake, gĩa atĩ nĩarĩmũrũmagĩrĩra, na amenyagĩrĩre maathani make o na maũira make, o na irĩra cia watho wake wa kũrũmĩrĩrũo, na ngoro yake yothe, o na muoyo wake wothe, o na ekage maũndũ ma kĩrĩkanĩro kĩu marĩa maandĩkĩtwo ibuku-inĩ rĩu; nao andũ othe makĩĩĩkĩra ho kĩrĩkanĩro-inĩ kĩu.Nake mũthamaki agĩatha Hilikia, mũthĩnjĩri-Ngai ũrĩa mũnene, o na athĩnjĩri-Ngai arĩa angĩ anyinyanyinyi, o na aikaria mũrango wa hekarũ, akĩmera marute kũu hekarũ-inĩ ya Jehova indo ciothe iria ciathondekeirũo Baali, o na iria ciathondekeirũo Ashera o na mbũtũ yothe ya igũrũ matu-inĩ, nake agĩcicinĩra mĩgũnda-inĩ ya Kidironi, na kũu mbarĩ ĩrĩa ĩngĩ ya Jerusalemu, naguo mũhu wacio agĩũtwarithia Beth-eli.Ningĩ athĩnjĩri-ngai cia mĩhianano arĩa maatuĩtwo nĩ athamaki a Juda a gũcinagĩra ũbumba matĩri-inĩ ma kũndũ gũtũũgĩru, akĩmahinga gũcoka gwĩka ũndũ o na ũmwe matũũrainĩ ma Juda, o na kũndũ kũrĩa gwathiũrũrũkĩirie Jerusalemu, me hamwe na arĩa a gũcinagĩra Baali ũbumba, o na riũa, na mweri, na njata iria nene, o na mbũtũ yothe ya igũrũ.Nayo Ashera ĩrĩa yarĩ kũu nyũmba ya Jehova thĩinĩ, akĩmĩtwarithia na kũu gĩthaka-inĩ mbarĩ ĩrĩa ĩngĩ ya Jerusalemu, akĩmĩkinyia karũũĩ ga Kidironi, akĩmĩcinĩra o ro kũu karũũĩ-inĩ kau ga Kidironi, agĩcoka akĩmĩhũrahũra ĩgĩtuĩka mũtutu; naguo mũtutu wayo akĩũikia mbĩrĩra-inĩ cia andũ arĩa matarĩ igweta.O nacio nyũmba cia ũmaraya wa arũme na arũme agĩcitharia, o icio ciarĩ thĩinĩ wa nyũmba ya Jehova, harĩa andũ-a-nja maatumagĩra matama ma gũcunjurio ma Ashera.Nake agĩkĩruta athĩnjĩri-ngai othe matũũra-inĩ ma Juda; o namo matĩri ma kũndũ gũtũũgĩru marĩa athĩnjĩri-ngai maacinagĩra ũbumba akĩmathũkia, akĩmagwatia thahu kuuma Geba nginya o Biri-shiba; o na agĩtharia matĩri marĩa maarĩ mĩrango-inĩ ya itonyero rĩa kĩhingo kĩa Joshua, mũnene wa itũũra, o matĩri macio maarĩ mwena wa ũmotho mũndũ agĩtonya itũũra-inĩ thĩinĩ.No rĩrĩ, athĩnjĩri-ngai acio a kũu matĩri-inĩ matiaambataga kĩgongona-inĩ kĩa Jehova kũu Jerusalemu; no rĩrĩ, mĩgate ĩrĩa ĩtarĩ mĩimbie nimaamĩrĩaga me thĩinĩ wa ariũ a ithe wao.Ningĩ agĩthũkia Tofeti, kũu gĩtuamba-inĩ gĩa ciana cia Hinomu, agĩkũgwatia thahu nĩ getha gũtikanacoke kũgĩa mũndũ o na ũmwe ũkũhĩtũkithĩria mũrũwe, o na kana mwarĩ, mwaki-inĩ nĩguo aheo Moleku.O na ningĩ akĩeheria mbarathi iria ciaamũrĩirũo riũa nĩ athamaki a Juda, ikaigwo itonyero-inĩ rĩa nyũmba ya Jehova, kanyũmba-inĩ ka Nathani-meleku, mũrori wa indo cia mũciĩ, karĩa kaarĩ mwena-inĩ wa nyũmba ya Jehova; nacio ngari cia ita iria ciaamũrĩirũo riũa, agĩcicina na mwaki.Nacio igongona iria ciaakĩtwo igũrũ rĩa kanyũmba ka Ahazu, karĩa kaarĩ igũrũ rĩa karĩa kangĩ, o icio athamaki a Juda maathondekete, o na igongona iria Manase aakĩte hau nja cierĩ cia nyũmba ya Jehova, Josia ũcio mũthamaki agĩcitharia, o na agĩciharũrũkia thĩ, agĩcithengia ho; naguo mũhu wacio akĩũikia karũũĩ ga Kidironi.Namo matĩri ma kũndũ gũtũũgĩru marĩa maarĩ o hau mbere ya Jerusalemu, mwena wa ũrĩo wa kĩrĩma gĩa kũninanĩrũo, marĩa Suleimani mũthamaki wa Isiraeli aakĩire Ashitorethu ngai ya Azidoni ĩrĩa ĩrĩ thahu, o na Kemoshu ngai ya Amoabi ĩrĩa ĩrĩ thahu, o na Milikomu ngai ya Aamoni ĩrĩa ĩrĩ thahu-rĩ, mũthamaki ũcio akĩmathũkia akĩmagwatia thahu.O nacio itugĩ cia kũhoyũo agĩciunanga tũcunjĩ, o namo Maashera akĩmatemenga, nakuo kũndũ kũu ciarĩ agĩkũiyũria mahĩndĩ ma andũ.O na ningĩ kĩgongona kĩrĩa kĩarĩ Beth-eli, itĩri-inĩ rĩa kũndũ gũtũũgĩru rĩrĩa Jeroboamu wa Nebati, ũrĩa watũmire Isiraeli mehie, aakĩte-rĩ, kĩgongona kĩu hamwe na itĩri rĩakĩo, agĩciunanga, agĩcigũithia thĩ cieri; o narĩo itĩri akĩrĩcina, akĩrĩhũrahũra rĩgĩtuĩka mũtutu; o nayo Ashera yarĩo akĩmĩcina.Nake Josia rĩrĩa ehũgũraga, akĩona mbĩrĩra iria ciarĩ hau kĩrĩma-inĩ agĩkĩrekania, akĩrutithia mahĩndĩ marĩa maarĩ mbĩrĩra-inĩ icio, akĩmacinĩra kĩgongona-inĩ igũrũ, agĩgĩthũkia agĩkĩgwatia thahu o ta ũrĩa ũhoro wa Jehova watariĩ ũrĩa mũndũ wa Ngai aahunjanĩirie, o we ũrĩa wahunjanĩirie ũhoro wa maũndũ macio.Agĩgĩcoka akĩũria atĩrĩ, Gĩtugĩ kĩrĩa ndĩrona nĩ gĩa kĩ? Nao andũ a itũũra rĩu makĩmwĩra atĩrĩ, Nĩ mbĩrĩra ya mũndũ ũcio wa Ngai woimire Juda, akĩhunjanĩria ũhoro wa maũndũ maya wee wĩkĩte ma kũhũranga kĩgongona gĩkĩ kĩa Beth-eli.Nake akiuga atĩrĩ, Rekei aikare; mũndũ o na ũrĩkũ ndagathengie mahĩndĩ make. Tondũ ũcio magĩgĩtiga kũhutia mahĩndĩ macio make, o na mahĩndĩ ma mũnabii ũrĩa woimire Samaria.Nacio nyũmba ciothe cia matĩri-inĩ marĩa maarĩ matũũra-inĩ ma Samaria, o macio athamaki a Isiraeli maakĩte magĩthirĩkia Jehova namo magĩtũma arakare, Josia akĩmeheria akĩmeka o ta ũrĩa maũndũ mothe maatariĩ marĩa ekĩte kũu Beth-eli.Nao athĩnjĩri-ngai othe a matĩri-inĩ macio makuo, akĩmoragĩra igongona-inĩ igũrũ, agĩcoka agĩcinĩra mahĩndĩ ma andũ igũrũ rĩacio; thutha wa ũguo akĩhũndũka agĩcoka Jerusalemu.Nake mũthamaki agĩatha andũ othe akĩmera atĩrĩ, Tabarĩrai ũrĩi wa gĩathĩ kĩa Bathaka ya Jehova Ngai wanyu, o ta ũrĩa kwandĩkĩtwo ibuku-inĩ rĩrĩ rĩa kĩrĩkanĩro.Na ti-itherũ gũtirĩ kwarĩo Bathaka ĩngĩ ta ĩo, kuuma o matukũ-inĩ ma atiirĩrĩri-bũrũri arĩa maaciragĩra Isiraeli, o na; matukũ-inĩ mothe ma athamaki a Isiraeli, kana ma athamaki a Judanaguo mwaka wa ikũmi na ĩnana ĩrĩa Josia ũcio mũthamaki aakorirũo athamakĩte, nĩguo Bathaka ĩo ya Jehova yarĩĩrĩirũo kũu Jerusalemu.Ningĩ-rĩ, andũ arĩa maarĩ na maroho maragũraga, na arogi, o na mĩhianano ĩrĩa ĩhoyagwo ngai nayo, na mĩhianano ya ndũire, o na maũndũ marĩa mangĩ mothe me thahu mũno marĩa monagwo bũrũri wa Juda, o na Jerusalemu, macio mothe Josia nĩaamathengirie, nĩ getha watho ũrĩa waandĩkĩtwo ibuku-inĩ rĩrĩa Hilikia, mũthĩnjĩri-Ngai, onire nyũmba ya Jehova thĩinĩ, awĩkĩre hinya.Na rĩrĩ, gũtiarĩ mũthamaki ũngĩ mbere yake watariĩ take gũcokerera Jehova na ngoro yake yothe, o na muoyo wake wothe, o na hinya wake wothe, o ta ũrĩa watho wothe wa Musa watariĩ; o na thutha wake gũtiigana kũgĩa ũngĩ ũtariĩ take.No ningĩ-rĩ, Jehova ndaigana kũgarũrũka atigane na matũkũya ma wĩĩ wake, marĩa aakanĩtwo nĩmo ma kwenda kũhũra Juda nĩ ũndũ wa maũndũ mothe marĩa Manase aamũthirĩkirie namo, akĩmũrakaria.Ningĩ Jehova akiuga atĩrĩ, O nake Juda nĩngũmũthengia, ndige gũcoka kũmuona, o ta ũrĩa ndathengirie Isiraeli; o narĩo itũũra rĩrĩ ndathurire rĩtuĩke rĩakwa-rĩ, nĩngũrĩte biũ, narĩo nĩrĩo Jerusalemu, hamwe na nyũmba ĩrĩa ndaaririe ũhoro wayo, ngiuga atĩrĩ, Rĩĩtwa rĩakwa rĩrĩtũũraga kuo.Na rĩrĩ, ciĩko iria ingĩ cia Josia, na maũndũ mothe marĩa ekire, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda?Na rĩrĩ, matukũ-inĩ make-rĩ, nĩguo Firauni-neko, mũthamaki wa Misiri, aambatire akahũranĩre na mũthamaki wa Ashuri, o kũu rũũĩ-inĩ rũa Farati; nake Josia, mũthamaki, agĩthiĩ kũhũrana nake; nake mũthamaki ũcio wa Misiri aamuona-rĩ, akĩmũũragithĩria o kũu Megido.Nacio ndungata ciake ikĩmũkuua na ngari arĩ mũkuũ, ikĩmũruta Megido, ikĩmũtwara Jerusalemu ikĩmũthika mbĩrĩra-inĩ yake we mwene. Na andũ a bũrũri wake makĩoya Jehoahazu, mũrũ wa Josia, makĩmũitĩrĩria maguta, makĩmũtua mũthamaki ithenya rĩa ithe.Na rĩrĩ, Jehoahazu aarĩ wa mĩaka mĩrongo ĩĩrĩ na ĩtatũ hĩndĩ ĩrĩa aambĩrĩirie gũthamaka; agĩgĩthamaka mĩeri ĩtatũ kũu Jerusalemu; nake nyina etagwo Hamutali, mwarĩ wa Jeremia wa Libina.Nake agĩgĩĩka maũndũ marĩa monagwo marĩ moru nĩ Jehova, o ta ũrĩa maũndũ mothe maatariĩ marĩa maithe mekaga.Nake Firauni-neko akĩmuohera na mĩnyororo o kũu Ribila, itũũra rĩa bũrũri wa Hamathu, nĩ getha ndagathamake Jerusalemu; ningĩ akĩrutithia andũ a bũrũri wake igoti rĩa taranda igana cia betha, o na taranda ĩmwe ya thahabu.Nake Firauni-neko agĩtua Eliakimu, mũrũ wa Josia, mũthamaki ithenya rĩa ithe Josia, na akĩmũgarũrĩra rĩĩtwa, akĩmũtua Jehoiakimu; no Jehoahazu nĩaamweheririe; nake agĩgĩkinya Misiri, agĩkuĩra kuo.Nake Jehoiakimu agakĩheaga Firauni betha na thahabu icio, no nĩ kũrutithia aarutithagia andũ a bũrũri wake igoti nĩ getha one mbia cia kũheaga Firauni, o ta ũrĩa aathĩtwo nĩwe; ũguo nĩguo aahothithagia andũ a bũrũri wake betha na thahabu, o mũndũ o ta ũrĩa atuĩrĩirũo igoti rĩake, nĩ getha iheagwo Firaunineko.Na rĩrĩ, Jehoiakimu aarĩ wa mĩaka mĩrongo ĩĩrĩ na ĩtano hĩndĩ ĩrĩa aambĩrĩirie gũthamaka, agĩthamaka mĩaka ikũmi na ũmwe kũu Jerusalemu; nake nyina etagwo Zebida, mwarĩ wa Pedaia wa kũu Ruma.Nake agĩgĩĩka maũndũ marĩa monagwo marĩ moru nĩ Jehova, o ta ũrĩa maũndũ mothe maatariĩ marĩa maithe mekaga.Na rĩrĩ, matukũ-inĩ make Nebukadinezaru, mũthamaki wa Babuloni, agĩkĩambata kuo, nake Jehoiakimu agĩtuĩka ndungata yake mĩaka ĩtatũ; thutha wa ũguo akĩmũgarũka akĩmũrema.Nake Jehova akĩmũrekeria mbũtũ cia gũtahana cia Akalidei, o na mbũtũ cia gũtahana cia Asuriata, o na mbũtũ cia gũtahana cia Amoabi, o na mbũtũ cia gũtahana cia ciana cia Amoni, ikamũũkĩrĩre; agĩgĩcirekia nĩguo ikahũre andũ a Juda, imanine biũ, o ta ũrĩa ũhoro wa Jehova watariĩ ũrĩa aaririe na kanua ka anabii ndungata ciake.Ti-itherũ maũndũ macio maakorire andũ acio a Juda nĩ ũndũ wa ũrĩa gwathanĩtwo nĩ Jehova, nĩ getha amanine biũ, atige gũcoka kũmona rĩngĩ o na rĩ, nĩ ũndũ wa mehia marĩa Manase ehirie, o ta ũrĩa maũndũ mothe marĩa ekire maatariĩ;o na ningĩ nĩ ũndũ wa thakame ĩrĩa aaitithirie ĩtarĩ na ũũru; nĩ gũkorũo nĩaaiyũririe Jerusalemu thakame ĩrĩa ĩtaarĩ na ũũru; nake Jehova ndaigana kuohanĩra ũndũ ũcio.Na rĩrĩ, ciĩko iria ingĩ cia Jehoiakimu, o na maũndũ mothe marĩa ekire-rĩ, anga matiandĩkĩtwo ibuku-inĩ rĩa maũndũ ma ihinda rĩa athamaki a Juda?Jehoiakimu agĩgĩkoma hamwe na maithe; nake mũrũwe, Jehoiakini, agĩthamaka ithenya rĩake.Nake mũthamaki wa Misiri ndaigana gũcoka kuuma bũrũri wake rĩngĩ o na atĩa; nĩ ũndũ mũthamaki wa Babuloni nĩaatunyanire bũrũri wothe ũrĩa warĩ wa mũthamaki wa Misiri kuuma karũũĩ ka Misiri nginya o rũũĩ rũa Farati.Na rĩrĩ, Jehoiakini aarĩ wa mĩaka ikĩmi na ĩnana hĩndĩ ĩrĩa aambĩrĩirie gũthamaka; agĩgĩthamaka kũu Jerusalemu mĩeri ĩtatũ; nake nyina etagwo Nehushita, mwarĩ wa Elinathani wa kũu Jerusalemu.Nake agĩgĩĩka maũndũ marĩa monagwo marĩ moru nĩ Jehova, o ta ũrĩa maũndũ mothe marĩa ithe ekaga maatariĩ.Na rĩrĩ, ihinda rĩu ndungata cia Nebukadinezaru, mũthamaki wa Babuloni, ikĩambata Jerusalemu, narĩo itũũra rĩu rĩkĩrigicĩrio nĩguo rĩtunyanwo.Nake Nebukadinezaru, mũthamaki wa Babuloni, agĩkinya itũũra-inĩ rĩu o ihinda rĩrĩa ndungata ciake ciarĩrigicagĩria irĩtunyane;nake Jehoiakini, mũthamaki wa Juda, akiumagara agĩĩtwara kwĩ mũthamaki wa Babuloni, we mwene, o na nyina, o na ndungata ciake, o na anene ake, o na andũ arĩa mehokeirũo wĩra wa nyũmba yake. Nake mũthamaki wa Babuloni aakĩmũnyitire mwaka wa ĩnana ĩrĩa aakorirũo athamakĩte.Nake Nebukadinezaru agĩkuua indo ciothe cia bata iria ciaigagwo nyũmba ya Jehova agĩthiĩ nacio, o na iria ciaigagwo nyũmba ya mũthamaki, o nacio indo ciothe cia thahabu iria Suleimani, mũthamaki wa Isiraeli, aathondekithĩtie ikaigwo hekarũ ya Jehova, agĩcitinangia tũcunjĩ, o ta ũrĩa Jehova oigĩte.Nake agĩtaha andũ othe a Jerusalemu, o na anene othe, o na andũ othe arĩa maarĩ njamba irĩ hinya, nao andũ arĩa maagwatirũo mĩgwate maarĩ ngiri ikũmi, o na agĩtaha abundi othe, o na aturi; gũtikĩrĩ mũndũ o na ũmwe watigirũo, tiga o andũ arĩa athĩni mũno a bũrũri ũcio.Agĩgĩthiĩ na Jehoiakini Babuloni, o na nyina wa mũthamaki, o na atumia a mũthamaki, o na andũ arĩa mehokeirũo wĩra wa nyũmba yake, o na andũ arĩa maarĩ igweta a bũrũri; acio othe-rĩ, akĩmataha, akĩmaruta Jerusalemu akĩmatwara Babuloni.Nao andũ othe arĩa maarĩ hinya, nao nĩ andũ ngiri mũgwanja magĩtarũo, hamwe na abundi o na aturi, andũ ngiri ĩmwe, mũthamaki wa Babuloni akĩmatwara Babuloni, nao othe maarĩ na hinya na makohĩgĩrĩra mbaara.Nake mũthamaki wa Babuloni agĩtua Matania, ithe mũnyinyi wa Jehoiakini, mũthamaki ithenya rĩake, na akĩmũgarũrĩra rĩĩtwa, akĩmũtua Zedekia.Na rĩrĩ, Zedekia aarĩ wa mĩaka mĩrongo ĩĩrĩ na ũmwe hĩndĩ ĩrĩa aambĩrĩirie gũthamaka; agĩgĩthamaka mĩaka ikũmi na ũmwe Jerusalemu, nake nyina etagwo Hamutali, mwarĩ wa Jeremia wa kũu Libina.Nake agĩĩka maũndũ marĩa monagwo marĩ moru nĩ Jehova, o ta ũrĩa maũndũ mothe maatariĩ marĩa Jehoiakimu ekaga.Na rĩrĩ, tondũ wa marakara marĩa Jehova aarakarĩte, nĩkĩo maũndũ maya maakinyĩire Jerusalemu o na Juda, ma atĩ amaingate biũ, mehere mbere yake; nake Zedekia akĩrema mũthamaki wa Babuloni.Na gũgĩkinya atĩrĩ, atĩ mwaka wa kenda ĩrĩa Zedekia aakorirũo athamakĩte, o mweri wa ikũmi, mũthenya wa ikũmi wa mweri ũcio-rĩ, Nebukadinezaru, mũthamaki wa Babuloni, agĩthiĩ we mwene o na mbũtũ yake yothe ya ita, akahũrane na Jerusalemu, nake akĩamba hema ciake arĩakĩrĩre, ningĩ andũ ake magĩaka inyamũ ndaya na igũrũ cia mũtharĩko mbarĩ ciothe cia rũirigo rũarĩo.Itũũra rĩu rĩgĩkĩrigicĩrio nĩ getha rĩtunyanwo o nginya mwaka wa ikũmi na ũmwe ĩrĩa Zedekia aakorirũo athamakĩte.Na rĩrĩ, mũthenya wa kenda wa mweri wa ĩna-rĩ, ng’aragu ĩgĩkorũo ĩĩhĩte mũno mũno itũũra-inĩ rĩu, o nginya gũkĩaga irio cia kũrĩo nĩ andũ a bũrũri ũcio.Hĩndĩ ĩo rũthingo rũa itũũra rũgĩthario handũ, nao andũ othe a ita makĩũra ũtukũ, makĩgera mũromo-inĩ ũrĩa wakuhanĩrĩirie na mũgũnda wa mũthamaki, gatagatĩ ga thingo cierĩ; (nao Akalidei nĩ kũrigicĩria maarigicĩirie itũũra rĩu na mbarĩ ciothe:) nake mũthamaki agĩĩthiĩra na njĩra ya Araba.No rĩrĩ, mbũtũ cia ita cia Akalidei igĩteng’eria mũthamaki, ikĩmũkinyĩrĩra o kũu werũ ũrĩa mwaraganu wa Jeriko; nayo mbũtũ yake yothe ya ita ĩkĩharaganio ĩkĩmũtiga.Hĩndĩ ĩo Akalidei magĩkĩnyita mũthamaki makĩmũtwara kwĩ mũthamaki wa Babuloni o kũu Ribila; makĩmũtuĩra cira wa ũrĩa mekũmwĩka.Nao makĩũragĩra ariũ a Zedekia o hau mbere yake ameroreire, nake Zedekia we mwene makĩmũkũũra maitho, makĩmuoha na bĩngũ cia gĩcango, makĩmũtwara Babuloni.Na rĩrĩ, mũthenya wa mũgwanja wa mweri wa ĩtano mwaka-inĩ wa ikũmi na kenda ĩrĩa mũthamaki Nebukadinezaru, o ũcio mũthamaki wa Babuloni, aakorirũo athamakĩte-rĩ, Nebuzaradani, mũnene ũmwe wa arangĩri ake, ndungata ya mũthamaki wa Babuloni, agĩkinya Jerusalemu;nake agĩgĩcina nyũmba ya Jehova, na nyũmba ya mũthamaki, o na nyũmba ciothe cia Jerusalemu, o iria ciothe ciarĩ nene; agĩcicina na mwaki.Nayo mbũtũ yothe ya ita cia Akalidei, ĩrĩa yarĩ na mũnene ũcio wa arangĩri, ĩgĩtharia thingo cia Jerusalemu mbarĩ ciothe.O namo matigari ma andũ arĩa maatigarĩte kũu itũũra-inĩ, o na andũ arĩa metwarĩte o ene harĩ mũthamaki wa Babuloni, o na matigari ma kĩrĩndĩ kĩrĩa kĩngĩ, Nebuzaradani, mũnene wa arangĩri, akĩmataha.No rĩrĩ, mũnene ũcio wa arangĩri agĩtiga andũ amwe athĩni mũno a bũrũri ũcio kuo matuĩke acehi mĩthabibu, o na arĩmi.Nacio itugĩ cia icango iria ciarĩ o kũu nyũmba ya Jehova thĩinĩ, o na inyamũ iria ciahaanaga ngari, o na itangi rĩrĩa rĩetagwo karia ga gĩcango rĩrĩa rĩarĩ o kũu nyũmba ya Jehova thĩinĩ, Akalidei magĩciũraganga tũcunjĩ, nakĩo gĩcango gĩacio magĩgĩtwara kũu Babuloni.O nacio nyũngũ, o na ihakũri, o na tũmĩĩhato twa mũrarĩ wa ndambĩ, o na iciko, o na indo ciothe cia gĩcango iria ciarutagwo wĩra nacio, magĩcioya, magĩthiĩ nacio.O nacio ngĩo cia makara o na mbakũri-rĩ, mũnene ũcio wa arangĩri agĩthiĩ o na iria ciarĩ cia thahabu theri, kana o betha theri.Nacio itugĩ icio cierĩ, o na karia karĩa kaarĩ kuo, o na inyamũ iria ciahaanaga ngari, o icio Suleimani aathondekete cia kũigwo nyũmba ya Jehova-rĩ, gĩcango kĩa indo icio ciothe gĩtiathimĩkire nĩ kũingĩha.Ũraihu wa gĩtugĩ kĩmwe warĩ mĩkono ikũmi na ĩnana, na igũrũ rĩakĩo kwarĩ kĩongo kĩrĩ gĩthiũrũrĩ gĩa gĩcango; o naguo ũraihu wa kĩongo kĩu warĩ mĩkono ĩtatũ; na nĩkwarĩ kĩnyamũ gĩtumĩtwo ta rũgara, o na makomamanga, kĩongo-inĩ kĩu igũrũ, nacio indo icio ciothe ciarĩ cia gĩcango. Na rĩrĩ, gĩtugĩ kĩrĩa gĩa kerĩ nakĩo gĩathondeketwo o ro ũguo ta kĩu kĩngĩ, gĩĩkĩrĩtwo kĩnyamũ ta rũgara o ũndũ ũmwe.Nake mũnene ũcio wa arangĩri akĩnyita Seraia, mũthĩnjĩri-Ngai mũnene, o na Zefania mũthĩnjĩri-Ngai ũrĩa mũnyinyi wa kerĩ, o na andũ arĩa atatũ maaikaragia mũrango;nakuo kũu itũũra-inĩ thĩinĩ akĩnyita mũrori ũmwe wa maũndũ ma nyũmba ya mũthamaki ũrĩa wehokeirũo ũrori wa andũ a ita; o na andũ atano thĩinĩ wa arĩa maaikaranagia na mũthamaki, arĩa aakorire itũũra-inĩ rĩu; o na karani wa mũnene wa mbũtũ cia ita ũrĩa waandĩkaga andũ a bũrũri a gũthiĩ ita; o na andũ angĩ mĩrongo ĩtandatũ a bũrũri ũcio arĩa monekire itũũra-inĩ rĩu.Nebuzaradani, mũnene ũcio wa arangĩri, agĩkĩmanyita, akĩmatwarĩra mũthamaki wa Babuloni o kũu Ribila.Nake mũthamaki wa Babuloni akĩmahũra akĩmoragĩra o kũu Ribila, bũrũri wa Hamathu. Ũguo nĩguo andũ a Juda maatahirũo makĩrutwo bũrũri wao.Na rĩrĩ, ha ũhoro wa andũ arĩa maatigarire kũu bũrũri wa Juda, o arĩa Nebukadinezaru mũthamaki wa Babuloni aatigire kuo-rĩ, agĩtua Gedalia mũrũ wa Ahikamu wa Shafani barũthi wao amaathage.Na rĩrĩ, hĩndĩ ĩrĩa anene othe a athigari a ita, me hamwe na andũ ao, maaiguire atĩ mũthamaki wa Babuloni nĩatuĩte Gedalia barũthi wao, magĩgĩthiĩ he Gedalia o kũu Mizipa me hamwe na andũ ao; nao arĩa maathiire nĩ Ishumaeli wa Nethania, na Johanani wa Karea, na Seraia wa Tanihumethu, ũrĩa warĩ Mũnetofathi; na Jaazania, mũrũ wa Mũmaakathi.Nake Gedalia akĩaria nao akĩmera na mwĩhĩtwa, o ene, o na andũ ao, atĩrĩ, Tigai gwĩtigĩra nĩ ũndũ wa ndungata cia Akalidei; tũũrai bũrũri ũyũ mũtungatagĩra mũthamaki wa Babuloni, na nĩmũkona wega.No rĩrĩ, mweri wa mũgwanja gũgĩkinya atĩrĩ, atĩ Ishumaeli, mũrũ wa Nethania wa Elishama, wa mbarĩ ya mũthamaki, agĩthiĩ e na andũ ikũmi, nao makĩhũra Gedalia o nginya agĩkua, na makĩũraga Ayahudi o na Akalidei arĩa maarĩ hamwe nake kũu Mizipa.Nao andũ othe arĩa anyinyi o na arĩa anene, o na anene a athigari, magĩũkĩra magĩthiĩ magĩkinya Misiri; nĩ gũkorũo nĩmetigagĩra Akalidei.Na gũgĩkinya atĩrĩ, atĩ mwaka wa mĩrongo ĩtatũ na mũgwanja kuuma hĩndĩ ĩrĩa Jehoiakini, mũthamaki wa Juda aatahirũo, o mweri wa ikũmi na ĩĩrĩ, o na mũthenya wa mĩrongo ĩĩrĩ na mũgwanja wa mweri ũcio-rĩ, Evili-merodaku, mũthamaki wa Babuloni, o ro mwaka ũrĩa aambĩrĩirie gũthamaka, agĩtũũgĩria Jehoiakini, mũthamaki wa Juda, akĩmũruta korokoro;nake akĩmwarĩria na ũhoreri, akĩmũtũũgĩria na ũndũ wa kũiga gĩtĩ gĩake gĩa ũthamaki mbere ya itĩ cia athamaki arĩa angĩ maarĩ hamwe nake kũu Babuloni.Nake akĩmũkũũranĩria nguo ciake cia korokoro-inĩ, nake Jehoiakini agĩgĩtũũra arĩanagĩra irio nake matukũ mothe marĩa aatũũrire muoyo.Naho ha ũhoro wa indo cia kũmũtũũria-rĩ, aaheagwo hĩndĩ ciothe nĩ mũthamaki, o mũthenya indo ciaguo, matukũ mothe marĩa aatũũrire muoyo.ADAMU, na Sethi, na Enoshu;Kenani, na Mahalaleli, na Jaredi;Enoku, na Methusela, na Lameku;Nuhu, na Shemu, na Hamu, na Jafethu.Ariũ a Jafethu nĩ aya; Gomeri, na Magogu, na Madai, na Javani, na Tubali, na Mesheki, na Tirasi.Nao ariũ a Gomeri nĩ aya: Ashikenazu, na Difatha, na Togarima.Nao ariũ a Javani nĩ aya: Elisha, na Tarishishi, na Kitimu, na Rodanimu.Ariũ a Hamu nĩ aya: Kushi, na Miziraimu, na Putu, na Kanaani.Nao ariũ a Kushi nĩ aya: Seba, na Havila, na Sabita, na Raama, na Sabiteka. Nao ariũ a Raama nĩ aya: Sheba na Dedani.Nake Kushi agĩciara Nimurodi ũrĩa waambire gũtuĩka hoti ya gwathana gũkũ thĩ.Nake Miziraimu agĩciara Ludimu, na Anamini, na Lehabimu, na Nafituhimu,na Pathirusimu, na Kasuluhimu (nake nĩwe kĩhumo kĩa Afilisiti), o na ningĩ agĩciara Kafitorimu.Nake Kanaani agĩciara Zidoni, mũrũwe wa irigithathi, na Hethi,o na mĩhĩrĩga ya Jebusi, na Amori, na Girigashi,na Hivi, na Ariki, na Sini,na Arivadi, o na Zemari, o na Hamathi.Nao ariũ a Shemu nĩ aya: Elamu, na Ashuri, na Aripakishadi, na Ludu, na Aramu, na Uzu, na Hulu, na Getheri, na Mesheki.Nake Aripakishadi agĩciara Shela, nake Shela agĩciara Eberi.Nake Eberi agĩciarĩrũo ihĩĩ igĩrĩ, kĩmwe gĩgĩĩtwo Pelegu, nĩ gũkorũo matukũ make nĩmo thĩ yagayũkanĩirũo; nake mũrũ wa nyina etagwo Jokitani.Nake Jokitani agĩciara Alimodadi, na Shelefu, na Hazarimavethu, na Jera,na Hadoramu, na Uzali, na Dikila,na Ebali, na Abimaeli, na Sheba,na Ofiri, na Havila, na Jobabu; acio othe maarĩ ariũ a Jokitani.Shemu, na Aripakishadi, na Shela,na Eberi, na Pelegu, na Reu,na Serugu, na Nahori, na Tera,na Aburamu (na nĩwe Iburahimu).Nao ariũ a Iburahimu nĩ Isaaka na Ishumaeli.Nacio njiaro ciao nĩ ici: irigithathi rĩa Ishumaeli nĩ Nebaiothu; nao ariũ ake arĩa angĩ nĩ aa Kedari, na Adibeeli, na Mibisamu,na Mishima, na Duma, na Masa, na Hadadi, na Tema,na Jeturu, na Nafishi, na Kedema. Acio nĩo ariũ a Ishumaeli.Nao ariũ a Ketura, thuriya ya Iburahimu, nĩ aya: aaciarire Zimurani, na Jokishani, na Medani, na Midiani, na Ishibaku, na Shua. Nao ariũ a Jokishinĩ nĩ aya: Sheba, na Dedani.Nao ariũ a Midiani nĩ Efa, na Eferi, na Hanoku, na Abida, na Elidaa. Acio othe maarĩ ariũ a Ketura.Nake Iburahimu agĩciara Isaaka. Nao ariũ a Isaaka nĩ Esau, na Isiraeli.Nao ariũ a Esau nĩ Elifazu, na Reueli, na Jeushu, na Jalamu, na Kora.Nao ariũ a Elifazu nĩ Temani, na Omari, na Zefi, na Gatamu, na Kenazu, na Timina, na Amaleki.Nao ariũ a Reueli nĩ Nahathu, na Zera, na Shama, na Miza.Nao ariũ a Seiru nĩ Lotani, na Shobali, na Zibeoni, na Ana, na Dishoni, na Ezeri, na Dishani.Nao ariũ a Lotani nĩ Hori, na Homamu; nake Timina aarĩ mwarĩ wa nyina na Lotani.Nao ariũ a Shobali nĩ Aliani na Manahathu, na Ebali, na Shefi, na Onamu. Nao ariũ a Zibeoni nĩ Aia, na Ana.Nao ariũ a Ana no Dishoni. Nao ariũ a Dishoni, nĩ Hamurani, na Eshibani, na Ithirani, na Kerani.Nao ariũ a Ezeri, nĩ Bilihani, na Zaavani, na Jaakani. Nao ariũ a Dishani nĩ Uzu na Arani.Na rĩrĩ, aya nĩo athamaki arĩa maathamakaga bũrũri wa Edomu, o mbere ciana cia Isiraeli itaanathamakĩrũo nĩ mũthamaki o na ũmwe: nĩ Bela, mũrũ wa Beori, narĩo itũũra rĩake rĩetagwo Dinihaba.Nake Bela agĩkua, nake Jobabu, mũrũ wa Zera wa Bozira agĩthamaka ithenya rĩake.Nake Jobabu agĩkua, nake Hushamu, wa bũrũri wa Atemani, agĩthamaka ithenya rĩake.O nake Hushamu agĩkua, nake Hadadi, mũrũ wa Bedadi, ũrĩa wahũrĩire Midiani kũu werũ wa Moabi, agĩthamaka ithenya rĩake; narĩo itũũra rĩake rĩetagwo Avithu.Nake Hadadi agĩkua nake Samula wa kũu Masereka agĩthamaka ithenya rĩake.O nake Samula agĩkua, na Shaulu wa kũu Rehobothu, gũkuhĩ na Rũũĩ rũa Farati, agĩthamaka ithenya rĩake.O nake Shaulu agĩkua, Baali-hanani, mũrũ wa Akibori, agĩgĩthamaka ithenya rĩake.O nake Baali-hanani agĩkua, Hadadi agĩgĩthamaka ithenya rĩake; narĩo itũũra rĩake rĩetagwo Pai; nake mũka etagwo Mehetabeli, mwarĩ wa Matiredi, mwarĩ wa Me-zahabu.Nake Hadadi agĩkua. Na rĩrĩ, andũ arĩa maarĩ anene a Edomu nĩ aya: nĩ mũnene Timina, na mũnene Alia, na mũnene Jethethu,na mũnene Oholibama, na mũnene Ela, na mũnene Pinoni,na mũnene Kenazu, na mũnene Temani, na mũnene Mibizaru,na mũnene Magidieli, na mũnene Iramu. Acio nĩo maarĩ anene a Edomu.Na rĩrĩ, ariũ a Isiraeli nĩo aya: nĩ Reubeni, na Simeoni, na Lawii, na Juda, na Isakaru, na Zebuluni,na Dani, na Jusufu, na Benjamini, na Nafitali, na Gadi, na Asheri.Nao ariũ a Juda nĩ Eri, na Onani, na Shela; acio atatũ aaciarĩirũo nĩ Bathi-shua, Mũkanaani. Nake Eri, irigithathi rĩa Juda, akĩonwo nĩ Jehova arĩ mwaganu, nake akĩmũũraga.Nake Tamaru, mũka wa mũriũ, akĩmũciarĩra Perezu, na Zera. Nao ariũ a Juda othe maarĩ atano.Nao ariũ a Perezu nĩ Hezironi, na Hamula.Nao ariũ a Zera nĩ Zimuri, na Ethani, na Hemani, na Kalikoli, na Dara: othe nĩ atano.Nao ariũ a Karimi nĩ Akaru ũrĩa warĩ mũnyaririthia wa Isiraeli, o we ũrĩa waagararire watho ũkoniĩ indo iria ciaamũrĩtwo cia kũninwo.O nao ariũ a Ethani no Azaria.Nao ariũ a Hezironi, arĩa aaciarĩirũo, nĩ Jerameeli, na Ramu, na Kelubai.Nake Ramu agĩciara Aminadabu; nake Aminadabu agĩciara Nahashoni, mũtongoria wa ciana cia Juda;nake Nahashoni agĩciara Salimoni, na Salimoni agĩciara Boazu,nake Boazu agĩciara Obedi, nake Obedi agĩciara Jesii,nake Jesii agĩciara Eliabu, irigithathi rĩake, na Abinadabu wa itiema, na Shimea wa gatatũ,na Nethaneli wa ana, na Radai wa atano,na Ozemu wa atandatũ, na Daudi wa mũgwanja;nao airĩtu a nyina wao nĩ Zeruia, na Abigaili. Nao ariũ a Zeruia nĩ Abishai, na Joabu, na Asaheli, andũ atatũ.Nake Abigaili agĩciara Amasa; nake ithe wa Amasa nĩ Jetheri Mũishumaeli.Nake Kalebu mũrũ wa Hezironi agĩciarĩrũo ciana nĩ Azuba mũka, o na Jeriothu: nao ariũ ake nĩ aya: Jesheri, na Shobabu, na Aridoni.Azuba agĩgĩkua, nake Kalebu akĩhikia Efiratha, nake akĩmũciarĩra Huru.Nake Huru agĩciara Uri, nake Uri agĩciara Bezaleli.Ningĩ thutha-inĩ Hezironi akĩonana na mwarĩ wa Makiru, ithe wa Gileadi; nake Hezironi ũcio aarĩ wa mĩaka mĩrongo ĩtandatũ akĩmũhikia; nake akĩmũciarĩra Segubu.Nake Segubu agĩciara Jairu, ũrĩa warĩ na matũũra mĩrongo ĩĩrĩ na matatũ bũrũri wa Gileadi.Nao Geshuri na Aramu magĩtunyana matũũra ma Jairu, na Kenathu, o na tũtũũra twamo, namo nĩ matũũra mĩrongo ĩtandatũ. Acio othe maarĩ ariũ a Makiru, ithe wa Gileadi.Na thutha wa Hezironi aakuĩra Kalebu-efiratha-rĩ, Abiya, mũka wa Hezironi, akĩmũciarĩra Ashuru, ithe wa Tekoa.Nao ariũ a Jerameeli, ũrĩa warĩ irigithathi rĩa Hezironi, nĩ Ramu, wa irigithathi, na Buna, na Oreni, na Ozemu, na Ahija.Nake Jerameeli aarĩ na mũka ũngĩ wetagwo Atara, na nĩwe warĩ nyina wa Onamu.Ningĩ ariũ a Ramu, irigithathi rĩa Jerameeli, nĩ Maazu, na Jamini, na Ekeri.Nao ariũ a Onamu nĩ Shamai, na Jada; nao ariũ a Shamai nĩ Nadabu, na Abishuri.Nake mũka wa Abishuri etagwo Abihaili; nake akĩmũciarĩra Ahabani, na Molidi.Nao ariũ a Nadabu nĩ Seledi, na Apaimu; no rĩrĩ, Seledi aakuire ataciarĩte ciana.Nao ariũ a Apaimu no Ishi. Nao ariũ a Ishi no Sheshani. Nao ariũ a Sheshani no Ahalai.Nao ariũ a Jada, mũrũ wa ithe na Shamai, nĩ Jetheri, na Jonathani; nake Jetheri agĩkua ataciarĩte ciana.Nao ariũ a Jonathani nĩ Pelethu, na Zaza. Acio nĩo ariũ a Jerameeli.Na rĩrĩ, Sheshani ndaarĩ na ihĩĩ, no airĩtu. Ningĩ Sheshani aarĩ na Mũmisiri wamũtungatagĩra, nake etagwo Jariha.Sheshani ũcio agĩkĩhe Jariha mwarĩ, amũhikie atuĩke mũka; nake akĩmũciarĩra Atai.Nake Atai agĩciara Nathani, nake Nathani agĩciara Zabadi,nake Zabadi agĩciara Efilali, nake Efilali agĩciara Obedi,nake Obedi agĩciara Jehu, nake Jehu agĩciara Azaria,nake Azaria agĩciara Helezu, nake Helezu agĩciara Eleasa,nake Eleasa agĩciara Sisimai, nake Sisimai agĩciara Shalumu,nake Shalumu agĩciara Jekamia, nake Jekamia agĩciara Elishama.Nao ariũ a Kalebu, mũrũ wa ithe na Jerameeli, nĩ aya: Mesha wa irigithathi, na nĩwe watuĩkĩre ithe wa Zifu; o na ariũ a Maresha ũrĩa warĩ kĩhumo kĩa Hebironi.Nao ariũ a Hebironi nĩ Kora, na Tapua, na Rekemu, na Shema.Nake Shema agĩciara Rahamu, ithe wa Jorikeamu; nake Rekemu agĩciara Shamai.Nake mũrũ wa Shamai nĩ Maoni, nake Maoni nĩwe warĩ ithe wa Bethi-zuru.Nake Efa, thuriya ya Kalebu, agĩciara Harani, na Moza, na Gazezi; nake Harani agĩciara Gazezi.Nao ariũ a Jahadai nĩ Regemu, na Jothamu, na Geshani, na Peleti, na Efa, na Shaafu.Nake Maaka, thuriya ya Kalebu, agĩciara Sheberi, na Tirihana;ningĩ agĩciara Shaafu, ithe wa Madimana, na Sheva ithe wa Makibena, o na ithe wa Gibea; nake mwarĩ wa Kalebu nĩ Akisa.Nao ariũ a Kalebu nĩ aya; ariũ ake-rĩ, nĩ Huru, irigithathi rĩa mũtumia wetagwo Efiratha, o na Shobali, ũrĩa kĩhumo kĩa Kiriathu-jearimu,na Salima, ũrĩa kĩhumo kĩa Bethi-lehemu, na Harefu, ũrĩa kĩhumo kĩa Bethi-gaderi.Nake Shobali ũcio kĩhumo kĩa Kiriathu-jearimu aarĩ na ariũ ake, nao nĩ Haroe, o na nuthu ya Amanahathi.Nacio mbarĩ cia Kiriathu-jearimu nĩcio ici, nĩ Aithiri, na Aputhi, na Ashumathi, na Amishirai; nao Azorathi na Aeshitaoli moimire o thĩinĩ wao.Nao ariũ a Salima nĩ aya: Abethi-lehemu, na Anetofathi, na Aatirothu-bethi-Joabu, o na nuthu ya Amanahathi, o na Azori.O nacio mbarĩ cia aandĩki-marũa arĩa maatũũraga Jabezu, nĩ aya; nĩ Atirathi, o na Ashimeathi, o na Asukathi. Nao acio nĩo Akeni arĩa moimire harĩ Hamathu, ithe wa nyũmba ya Rekabu.Na rĩrĩ, aya nĩo ariũ a Daudi, arĩa aaciarĩirũo arĩ Hebironi; irigithathi nĩ Amunoni, mũrũ wa Ahinoamu, Mũjezireeli, na wa kerĩ, nĩ Danieli mũrũ wa Abigaili, Mũkarimeli,na wa gatatũ, nĩ Abisalomu, mũrũ wa Maaka, mwarĩ wa Talimai mũthamaki wa Geshuru, na wa kana nĩ Adonija, mũrũ wa Hagithu,na wa gatano, nĩ Shefatia wa Abitali, na wa gatandatũ, nĩ Ithireamu, ũrĩa aaciarĩirũo nĩ Egila, mũka.Nĩ atandatũ aaciarĩirũo arĩ Hebironi, nakuo kũu aathamakire mĩaka mũgwanja na mĩeri ĩtandatũ; nakuo Jerusalemu agĩthamaka mĩaka mĩrongo ĩtatũ na ĩtatũ.Nao aya nĩo aaciarĩirũo arĩ kũu Jerusalemu: nĩ Shimea, na Shobabu, na Nathani, na Suleimani; acio ana-rĩ, nĩ a Bathi-shua, mwarĩ wa Amieli;ningĩ agĩciarĩrũo Ibihari, na Elishama, na Elifeleti,na Noga, na Nefegu, na Jafia,na Elishama, na Eliada, na Elifeleti, andũ kenda.Acio othe maarĩ ariũ a Daudi, thengia ariũ a thuriya ciake; nake Tamaru nĩwe mwarĩ wa ithe wao.Nake mũrũ wa Suleimani nĩ Rehoboamu, nake Abija nĩ mũrũwe wa ũcio, nake Asa nĩ mũrũwe wa ũcio, nake Jehoshafatu nĩ mũrũwe wa ũcio,nake Joramu nĩ mũrũwe wa ũcio, nake Ahazia nĩ mũrũwe wa ũcio, nake Joashu nĩ mũrũwe wa ũcio,nake Amazia nĩ mũrũwe wa ũcio, nake Azaria nĩ mũrũwe wa ũcio, nake Jothamu nĩ mũrũwe wa ũcio,nake Ahazu nĩ mũrũwe wa ũcio, nake Hezekia nĩ mũrũwe wa ũcio, nake Manase nĩ mũrũwe wa ũcio,nake Amoni nĩ mũrũwe wa ũcio, o nake Josia nĩ mũrũwe wa ũcio.Nao ariũ a Josia, nĩ aya: nĩ Johanani wa irigithathi, na wa kerĩ nĩ Jehoiakimu, na wa gatatũ nĩ Zedekia, na wa kana nĩ Shalumu.Nao ariũ a Jehoiakimu nĩ Jekonia mũrũwe, na Zedekia mũrũwe wa ũcio.Nao ariũ a Jekonia, ũrĩa wagwatirũo mũgwate, nĩ aya: nĩ Shealitieli mũrũwe,na Malikiramu, na Pedaia, na Shenazaru, na Jekamia, na Hoshama, na Nedabia.Nao ariũ a Pedaia, nĩ Zerubabeli, na Shimei; nao ariũ a Zerubabeli, nĩ Meshulamu, na Hanania; nake Shelomithu nĩwe mwarĩ wa ithe wao;na ariũ angĩ atano, nao nĩ Hashuba, na Oheli, na Berekia, na Hasadia, na Jushabu-hesedi.Nao ariũ a Hanania, nĩ Pelatia, na Jeshaia; ningĩ nĩkwarĩ ariũ a Refaia, na a Arinani, na a Obadia, na a Shekania.Nao ariũ a Shekania nĩ Shemaia; nao ariũ a Shemaia, nĩ Hatushi, na Igali, na Baria, na Nearia, na Shafati; nĩ atandatũ.Nao ariũ a Nearia, nĩ Elioenai, na Hizikia, na Azirikamu; nĩ atatũ.Nao ariũ a Elioenai, nĩ Hodavia, na Eliashibu, na Pelaia, na Akubu, na Johanani, na Delaia, na Anani; nĩ mũgwanja.Nao ariũ a Juda, nĩ Perezu, na Hezironi, na Karimi, na Huru, na Shobali.Nake Reaia, mũrũ wa Shobali, agĩciara Jahathu; nake Janathu agĩciara Ahumai, na Lahadi. Acio nĩo mbarĩ cia Azorathi.Nao aya nĩo ariũ a mũndũ ũrĩa warĩ kĩhumo kĩa Etamu; nĩ Jezireeli, na Ishima, na Idibasha, nake mwarĩ wa ithe wao etagwo Hazeleliponi;na Penueli, ithe wa Gedori, na Ezeri, ithe wa Husha. Acio nĩo ariũ a Huru, irigithathi rĩa mũtamia ti Efiratha, nake nĩwe kĩhumo kĩa Bethi-lehemu.Nake Ashuri, ithe wa Tekoa, aarĩ na aka erĩ, Hela na Naara.Nake Naara akĩmũciarĩra Ahuzamu, na Heferi, na Temeni, na Haahashatari. Acio nĩo ariũ a Naara.Nao ariũ a Hela, nĩ Zerethi, na Iziharu, na Ethinani.Nake Hakozu agĩciara Anubu, na Zobeba, o na mbarĩ cia Ahariheli, mũrũ wa Harumu.Nake Jabezu agĩtĩĩka mũno gũkĩra ariũ a ithe; nake nyina aamũtuire Jabezu, akiuga atĩrĩ, Ndamũciarire na ruo rũnene.Nake Jabezu agĩkaĩra Ngai wa Isiraeli, akiuga atĩrĩ, Hĩ, na arĩ korũo wandathima o kũndathima, na ũ’neneherie mũhaka wa bũrũri wakwa, na guoko gwaku gũikare hamwe na niĩ, na ũngitĩre ũũru, nĩ getha ndikagwatwo nĩ kĩeha! Nake Ngai agĩĩtĩkĩra kũmũhe o ũrĩa aahoete.Nake Kelubu, mũrũ wa ithe na Shuha, agĩciara Mehiru, ithe wa Eshitoni.Nake Eshitoni, agĩciara Bethi-rafa, na Pasea, na Tehina, ũrĩa kĩhumo kĩa Iri-nahashu. Acio nĩo andũ a Reka.Nao ariũ a Kenazu nĩ Othinieli, na Seraia; nao ariũ a Othinieli, nĩ Hathathu.Nake Meonothai agĩciara Ofara; nake Seraia agĩciara Joabu, kĩhumo kĩa Ge-harashimu; nakuo gwetagwo ũguo nĩ ũndũ andũ akuo maarĩ abundi.Nao ariũ a Kalebu, mũrũ wa Jefune, nĩ Iru, na Ela, na Naamu; nake Ela nĩwe ithe wa Kenazu.Nao ariũ a Jehaleleli nĩ Zifu, na Zifa, na Tiria, na Asareli.Nao ariũ a Ezara nĩ Jetheru, na Meredi, na Eferi, na Jaloni. Nake Bithia agĩciara Miriamu, na Shamai, na Ishiba, ithe wa Eshitemoa.Acio nĩo ciana cia Bithia, mwarĩ wa Firauni, ũrĩa wahikĩtio nĩ Meredi. Ningĩ mũtumia wake ũrĩa Mũyahudi agĩciara Jeredi, ithe wa Gedori, o na Heberi, ithe wa Soko, na Jekuthieli, ithe wa Zanoa.O nao ariũ a mũka wa Hodia, mwarĩ wa nyina na Nahamu-rĩ, nĩ ithe wa Keila, Mũgarimi, na Eshitemoa, Mũmaakathi.Nao ariũ a Shimoni, nĩ Amunoni, na Rina, na Beni-hanani, na Tiloni. Nao ariũ a Ishi, nĩ Zohethu, na Beni-zohethu.Nao ariũ a Shela, mũnũ wa Juda, nĩ Eri, ithe wa Leka, na Laada, ithe wa Maresha, o na mbarĩ cia nyũmba cia arĩa maathondekaga gatani ĩrĩa njega mũno, a nyũmba ya Ashibea;na Jokimu, o na andũ a Kozeba, na Joashu, na Sarafi, arĩa maathaga kũu bũrũri wa Moabi, na Jashubi-lehemu. Naguo ũhoro wa maũndũ macio nĩ wa tene mũno.Andũ acio-rĩ, nĩo mombaga indo cia rĩũmba, na maatũũraga Netaimu, o na Gedera; kũu nĩkuo maatũũranagia na mũthamaki makĩmũrutagĩra wĩra wake.Nao ariũ a Simeoni nĩ Nemueli, na Jamini, na Jaribu, na Zera, na Shaulu;na Shalumu, mũrũwe wa ũcio, na Mibisamu, mũrũwe wa ũcio, na Mishima mũrũwe wa ũcio.Nao ariũ a Mishima, nĩ Hamueli, mũrũwe, na Zakuru mũrũwe wa ũcio, o na Shimei mũrũwe wa ũcio.Nake Shimei aarĩ na ariũ ake ikũmi na atandatũ, o na airĩtu atandatũ; no rĩrĩ, ariũ a ithe matiarĩ na ciana nyingĩ, kana mbarĩ ciao ikĩongerereka ta ciana cia Juda.Nao maatũire Birishiba, na Molada, na Hazarishuali,na Biliha, na Ezemu, na Toladi,na Bethueli, na Horima, o na Zikilagi,na Bethi-marikabothu, na Hazari-susimu, na Bethi-biri, o na Shaaraimu. Macio nĩmo maarĩ matũũra mao o nginya hĩndĩ ĩrĩa Daudi aathamakaga.Natuo tũtũũra twao twarĩ Etamu, na Aini, na Rimoni, na Tokeni, na Ashani, mĩciĩ ĩtano,o na tũtũũra tũrĩa tũngĩ twao tuothe twathiũrũrũkĩirie mĩciĩ o ro ĩo, o nginya Baali. Kũu nĩkuo kwarĩ ũtũũro wao. Nao andũ acio-rĩ, maarĩ na ũhoro mwandĩke wa njiaro ciao cia kuuma o tene.Na atĩrĩrĩ, Meshobabu na Jamuleki, na Josha wa Amazia,na Joeli, na Jehu, mũrũ wa Joshibia wa Seraia, wa Asieli,na Elioenai, na Jaakoba, na Jeshohaia, na Asaia, na Adieli, na Jesimieli, na Benaia,na Ziza, mũrũ wa Shifi wa Aloni wa Jedaia wa Shimuri wa Shemaia;acio magwetetwo marĩĩtwa-rĩ, nĩo maarĩ anene thĩinĩ wa mbarĩ ciao kĩũmbe, nacio mbarĩ cia maithe mao ikĩongerereka mũno mũno.Nao magĩthiathia magĩkinya o itonyero-inĩ rĩa Gedori, naguo ũguo nĩ ta kuuga makĩringa mũrĩmo wa mwena wa irathĩro, magacarie ũrĩithio wa ndũru ciao cia ũhiũ kuo.Nao magĩkĩona kũndũ kũnoru kũrĩ ũrĩithio mũingĩ mwega, naguo bũrũri ũcio warĩ mwariĩ, na ũkahorera, na ũkagĩa thayũ. Na rĩrĩ, andũ arĩa maaũtũũrĩte tene maarĩ a Hamu.Nao andũ acio maandĩkĩtwo marĩĩtwa mao hau igũrũ maathiire kuo ihinda rĩa Hezekia, mũthamaki wa Juda, makĩananga mahema ma andũ acio, o na makĩhũra Ameunimu arĩa maakorirũo kuo, makĩmanina o kũmanina biũ, o na nginya mũthenya wa ũmũthĩ; nao magĩgĩtũũra kuo ithenya rĩao; nĩ ũndũ kũu nĩkwarĩ ũrĩithio mwega wa ndũru ciao cia ũhiũ.Nao amwe ao, nao nĩo ariũ a Simeoni, andũ magana matano, magĩthiĩ kĩrĩma gĩa Seiru, matongoretio nĩ Pelatia, na Nearia, na Refaia, na Uzieli, ariũ a Ishi, anene a athigari ao.Nao makĩhũra matigari wa Amaleki arĩa maahonokete, magĩgĩtũũra kuo, nao matũire kuo o na ũmũthĩ.Na rĩrĩ, aya nĩo ariũ a Reubeni, irigithathi rĩa Isiraeli, (tondũ nĩwe warĩ wa irigithathi, no rĩrĩ, tondũ wa ũrĩa aagwatirie ũrĩrĩ wa ithe thahu-rĩ, ũrigithathi wake waheirũo ariũ a Jusufu, mũrũ wa Isiraeli, naguo ũhoro wa ũrĩa njiaro ciao irũmanĩrĩire ndũngĩtwarũo ta ũrĩa kĩhooto gĩa gũciarũo gĩtariĩ.Nĩ gũkorũo Juda nĩwe wahootanire mũno gũkĩra ariũ a ithe, na mũtongoria oimire o thĩinĩ wake; no rĩrĩ, ũrigithathi watuĩkire wa Jusufu:)ariũ a Reubeni ũcio, irigithathi rĩa Isiraeli, nĩ Hanoku, na Palu, na Hezironi, na Karami.Nao ariũ a Joeli nĩ Shemaia mũrũwe, na Gogu mũrũwe wa ũcio, na Shimei mũrũwe wa ũcio,na Mika mũrũwe wa ũcio, na Reaia mũrũwe wa ũcio, na Baali mũrũwe wa ũcio,na Beera mũrũwe wa ũcio, ũrĩa Tiligathu-pilineseri, mũthamaki wa Ashuri, aagwatire mũgwate agĩthiĩ nake; ũcio nĩwe warĩ mũnene wa Areubeni.Nao ariũ a ithe o ta ũrĩa mbarĩ ciao ciatariĩ hĩndĩ ĩrĩa njiaro ciao ciataragwo-rĩ, nĩ aya: Jeieli nĩwe warĩ mũnene wao, na Zekaria,na Bela mũrũ wa Azazi wa Shema, wa Joeli, ũrĩa watũũraga Aroeri, o nginya Nebo, na Baali-meoni;naguo mwena wa irathĩro aatũũrire o nginya nyumĩrĩra ya werũ kuuma rũũĩ rũa Farati; nĩ gũkorũo ũhiũ wao nĩwaingĩhĩire mũno bũrũri wa Gileadi.Namo matukũ ma Saulu nĩmaarũire mbaara na Ahagari, makĩmoraga; nao magĩgĩtũũra hema-inĩ ciao kũu bũrũri ũcio wothe wa mwena wa irathĩro wa Gileadi.Nao ariũ a Gadi magĩtũũra mang’ethanĩire nao, kũu bũrũri wa Bashani, o nginya Saleka.Nakuo kũu Bashani-rĩ, Joeli nĩwe warĩ mũnene wao, nake Shafamu nĩwe warĩ wa kerĩ, ningĩ Janai na Shafati maarĩ o kuo;o na ningĩ ariũ a ithe wao a nyũmba cia maithe mao magĩtũũra o kuo, nao nĩ Mikaeli, na Meshulamu, na Sheba, na Jorai, na Jakani, na Zia, na Eberi, andũ mũgwanja.Acio nĩo maarĩ ariũ a Abihaili, mũrũ wa Huri wa Jaroa, wa Gileadi, wa Mikaeli, wa Jeshishai, wa Jahado, wa Buzi;na Ahi, mũrũ wa Abidieli wa Guni, mũnene wa nyũmba cia maithe mao.Nao magĩtũũra Gileadi, o kũu Bashani, o na matũũra ma bũrũri ũcio, o na ithaka imarigicĩirie cia ũrĩithio cia Sharoni, o nginya kũndũ kũrĩa mĩhaka yao yakinyĩte.Acio othe-rĩ, nĩmaatarirũo o ta ũrĩa njiaro ciao ciatariĩ matukũ-inĩ ma Jothamu, mũthamaki wa Juda, o na matukũ-inĩ ma Jeroboamu, mũthamaki wa Isiraeli.Na rĩrĩ, ariũ a Reubeni, na Agadi, o na nuthu ya mũhĩrĩga wa Manase-rĩ, arĩa othe maarĩ njamba na makahota kuoya ngo o na rũhiũ rũa njora, na gũikia mũguĩ na ũta, na makagĩa na ũũgĩ wa kũrũa mbaara, maarĩ ngiri mĩrongo ĩna na inya na magana mũgwanja na mĩrongo ĩtandatũ magĩtarũo; nao acio nĩ arĩa maahotaga kuumagara mathiĩ ita-inĩ.Nao makĩhũrana mbaara na Ahagari, na Ajeturi, na Anafishi, na Anodabu.Nao magĩgĩteithio makĩhũrana nao, na tondũ ũcio Ahagari makĩneanwo moko-inĩ mao me na arĩa othe maarĩ hamwe nao; nĩ gũkorũo nĩmaakaĩire Ngai mbaara-inĩ ĩo, nake agĩgĩĩtĩkĩra kũmaigua; nĩ ũndũ nĩmaamwĩhokire.Nao magĩcoka magĩtaha ũhiũ wao; magĩtaha ngamĩra ngiri mĩrongo ĩtano, na mbũri ngiri magana merĩ ma mĩrongo ĩtano, na ndigiri ngiri igĩrĩ; na magĩtaha andũ ngiri igana rĩmwe.Nĩ gũkorũo nĩhaagũire andũ aingĩ moragĩtwo, nĩ ũndũ mbaara ĩo nĩ Ngai wamĩrũithagia. Nao magĩgĩtũũra kuo ithenya rĩao, o nginya hĩndĩ ĩrĩa gwatahanirũo.Nacio ciana cia nuthu ya mũhĩrĩga wa Manase igĩtũũra bũrũri ũcio, igĩkĩũtũũra iũrutĩtie Bashani, igĩkinya o Baali-herimoni, na Seniri, o na kĩrĩma kĩa Herimoni, ciĩthegeire kuo.Nao aya nĩo maarĩ anene a nyũmba cia maithe ma cio; Eferi, na Ishi, na Elieli, na Azirieli, na Jeremia, na Hodavia, na Jadieli, o andũ arĩa maarĩ njamba irĩ hinya, na marĩ igweta, na anene a nyũmba cia maithe mao.Nao andũ acio makĩagarara watho wa Ngai wa maithe mao, makĩĩrirĩria mũno kũrũmĩrĩra ngai cia andũ a bũrũri ũcio, o acio Ngai aaninire mehere mbere yao.Nake Ngai wa Isiraeli akĩarahũra roho wa Puli, mũthamaki wa Ashuri, o na roho wa Tiligathu-pilineseri, mũthamaki wa Ashuri, nake agĩkĩmataha agĩthiĩ nao, nao nĩ Areubeni, na Agadi, o na nuthu ya mũhĩrĩga wa Manase, akĩmatwarithia Hala, na Habori, na Hara, o na kũu rũũĩ-inĩ rũa Gozani, nao matũire kuo o na ũmũthĩ.Na rĩrĩ, ariũ a Lawii nĩ Gerishoni, na Kohathu, na Merari.Nao ariũ a Kohathu nĩ Amuramu, na Izihari, na Hebironi, na Uzieli.Nacio ciana cia Amuramu nĩ Haruni, na Musa, na Miriamu. Nao ariũ a Haruni nĩ Nadabu, na Abihu, na Eleazaru, na Ithamaru.Nake Eleazaru agĩciara Finehasi; nake Finehasi agĩciara Abishua;nake Abishua agĩciara Buki, nake Buki agĩciara Uzi;nake Uzi agĩciara Zerahia; nake Zerahia, agĩciara Meraiothu;nake Meraiothu agĩciara Amaria; nake Amaria agĩciara Ahitubu;nake Ahitubu agĩciara Zadoku; nake Zadoku agĩciara Ahimaazu;nake Ahimaazu agĩciara Azaria; nake Azaria agĩciara Johanani;nake Johanani agĩciara Azaria, (nake ũcio nĩwe warutaga wĩra wa mũthĩnjĩri-Ngai nyũmba ĩrĩa Suleimani aakire Jerusalemu;)nake Azaria agĩciara Amaria; nake Amaria agĩciara Ahitubu;nake Ahitubu agĩciara Zadoku; nake Zadoku agĩciara Shalumu;nake Shalumu agĩciara Hilikia; nake Hilikia agĩciara Azaria;nake Azaria agĩciara Seraia; nake Seraia agĩciara Jehozadaku;nake Jehozadaku agĩtahwo, o hĩndĩ ĩrĩa Jehova aatahithirie Juda na Jerusalemu harĩ Nebukadinezaru.Ariũ a Lawii nĩ Gerishomu, na Kohathu, na Merari.Namo marĩĩtwa ma ariũ a Gerishomu nĩmo maya; nĩ Libini, na Shimei.Nao ariũ a Kohathu nĩ Amuramu, na Iziharu, na Hebironi, na Uzieli.Nao ariũ a Merari nĩ Mahili, na Mushi. Nacio ici nĩcio mbarĩ cia Alawii o ta ũrĩa nyũmba cia maithe mao ciatariĩ.Ariũ a Gerishomu nĩ Libini, mũrũwe, na Jahathu, mũrũwe wa ũcio, na Zima, mũrũwe wa ũcio,na Joa, mũrũwe wa ũcio, na Ido, mũrũwe wa ũcio, na Zera, mũrũwe wa ũcio, na Jeatherai, mũrũwe wa ũcio.Nao ariũ a Kohathu nĩ Aminadabu, mũrũwe, na Kora, mũrũwe wa ũcio, na Asiru, mũrũwe wa ũcio,na Elikana, mũrũwe wa ũcio, na Ebiasafu, mũrũwe wa ũcio, na Asiru, mũrũwe wa ũcio.Na Tahathu, mũrũwe wa ũcio, na Urieli, mũrũwe wa ũcio, na Uzia, mũrũwe wa ũcio, na Shaulu, mũrũwe wa ũcio.Nao ariũ a Elikana nĩ Amasai, na Ahimothu.Naho ha ũhoro wa Elikana-rĩ, ariũ a Elikana nĩ Zofai, mũrũwe, na Nahathu, mũrũwe wa ũcio,na Eliabu, mũrũwe wa ũcio, na Jerohamu, mũrũwe wa ũcio, na Elikana, mũrũwe wa ũcio.Nao ariũ a Samueli nĩ Joeli wa irigithathi, na wa kerĩ nĩ Abia.Nao ariũ a Merari nĩ Mahili, na Libini mũrũwe, na Shimei, mũrũwe wa ũcio, na Uza, mũrũwe wa ũcio,na Shimea, mũrũwe wa ũcio, na Hagia, mũrũwe wa ũcio, na Asaia, mũrũwe wa ũcio.Nao aya nĩo andũ arĩa Daudi aatuire arori a ũini wa nyĩmbo thĩinĩ wa nyũmba ya Jehova, thutha wa hĩndĩ ĩrĩa ithandũkũ rĩa kĩrĩkanĩro rĩaigirũo handũ harĩo rĩkĩhurũkio.Nao nĩmaatungataga na ũini wa nyĩmbo mbere ya gĩikaro kĩa hema-ya-gũtũnganwo, o nginya hĩndĩ ĩrĩa Suleimani aakire nyũmba ya Jehova kũu Jerusalemu; nao magĩtũũra marutaga wĩra wao wa gũtungata, o ta ũrĩa matuanĩra mao maatariĩ.Nao arĩa maatungataga ho me na ariũ ao nĩ aya: thĩinĩ wa ariũ a Kohathu nĩ Hemani, ũrĩa warĩ mũkũi, mũrũ wa Joeli, wa Samueli,wa Elikana, wa Jerohamu, wa Elieli, wa Toa,wa Zufi, wa Elikana, wa Mahathu, wa Amasai,wa Elikana, wa Joeli, wa Azaria, wa Zefania,wa Tahathu, wa Asiru, wa Ebiasafu, wa Kora,wa Iziharu, wa Kohathu, mũrũ wa Lawii, mũrũ wa Isiraeli.Na mũrũ wa ithe Asafu, ũrĩa wamũrũgamaga guoko-inĩ gwake kwa ũrĩo, o Asafu ũrĩa warĩ mũrũ wa Berekia, wa Shimea,wa Mikaeli, wa Baaseia, wa Malikija,wa Ethini, wa Zera, wa Adaia,wa Ethani, wa Zima, wa Shimei,wa Jahathu, wa Gerishomu, mũrũ wa Lawii.O nakuo guoko-inĩ kwao kwa ũmotho nĩ ariũ a ithe wao, ariũ a Merari, maarũgamaga ho; nao nĩ Ethani mũrũ wa Kishi, wa Abudi, wa Maluku,wa Hashabia, wa Amazia, wa Hilikia,wa Amuzi, wa Bani, wa Shemeri,wa Mahali, wa Mushi, wa Merari, mũrũ wa Lawii.Nao ariũ a ithe wao, Alawii, magĩtuwo aruti a wĩra wothe wa gĩikaro kĩa nyũmba ya Ngai.No rĩrĩ, Haruni, na ariũ ake, nĩo maarutagĩra igongona kĩgongona-inĩ kĩa mahaki ma njino, o na kĩgongona-inĩ kĩrĩa gĩcinagĩrũo ũbumba, nĩ ũndũ wa mawĩra mothe ma handũ harĩa hatheru mũno, o na kũhoroheria Isiraeli, o ta ũrĩa maũndũ mothe maatariĩ marĩa Musa, ndungata ya Ngai, yaathanire mekagwo.Nao ariũ a Haruni nĩ Eleazaru mũrũwe, na Finehasi, mũrũwe wa ũcio, na Abishua, mũrũwe wa ũcio,na Buki, mũrũwe wa ũcio, na Uzi, mũrũwe wa ũcio na Zerahia, mũrũwe wa ũcio,na Meraiothu, mũrũwe wa ũcio, na Amaria, mũrũwe wa ũcio, na Ahitubu, mũrũwe wa ũcio,na Zadoku, mũrũwe wa ũcio, na Ahimaazu, mũrũwe wa ũcio.Na rĩrĩ, kũndũ kwao kũrĩa maatũũraga, o ta ũrĩa kũndũ kũrĩa me gwatĩire gwa gũtũũra mĩhaka-inĩ yao gwatariĩ-rĩ, nĩ ũũ: atĩ tondũ wa ũrĩa mũtĩ wa mbere wa mĩtĩ yacukwo wagũĩrĩire ariũ a Haruni a mbarĩ ya Akohathu-rĩ,maaheirũo Hebironi, kũu bũrũri wa Juda, o na ithaka irĩrigicĩirie cia ũrĩithio;no rĩrĩ, mĩgũnda ya itũũra rĩu, o na tũtũũra twarĩo, maaheire Kalebu mũrũ wa Jefune.Ningĩ ariũ a Haruni makĩheo matũũra ma kũũrĩrũo nĩ mũũragani, namo nĩ Hebironi, na Libina hamwe na ithaka irĩrigicĩirie cia ũrĩithio, na Jatiru, na Eshitemoa hamwe na ithaka irĩrigicĩirie cia ũrĩithio,na Hileni, hamwe na ithaka irĩrigicĩirie cia ũrĩithio, na Debiri, hamwe na ithaka irĩrigicĩirie cia ũrĩithio,na Ashani hamwe na ithaka irĩrigicĩirie cia ũrĩithio, na Bethi-shemeshi, hamwe na ithaka irĩrigicĩirie cia ũrĩithio.Ningĩ mũhĩrĩga-inĩ wa Benjamini makĩheo Geba hamwe na ithaka irĩrigicĩirie cia ũrĩithio, na Alemethu hamwe na ithaka irĩrigicĩirie cia ũrĩithio, na Anathothu hamwe na ithaka irĩrigicĩirie cia ũrĩithio. Matũũra mao mothe ma mbarĩ ciao ciothe maarĩ ikũmi na matatũ.Nao arĩa maatigarĩte thĩinĩ wa ariũ a Kohathu, a mbarĩ ĩo ya mũhĩrĩga wao, maaheirũo matũũra ikũmi na ũndũ wa gũcukĩrũo mĩtĩ, thĩinĩ wa nuthu ya mũhĩrĩga wa Manase.Nao ariũ a Gerishomu makĩheo matũũra ikũmi na matatũ, o ta ũrĩa mbarĩ ciao ciatariĩ, mũhĩrĩga-inĩ wa Isakaru, na mũhĩrĩga-inĩ wa Asheri, na mũhĩrĩga-inĩ wa Nafitali, na mũhĩrĩga-inĩ wa Manase o kũu Bashani.O nao ariũ a Merari makĩheo matũũra ikũmi na merĩ, na ũndũ wa gũcukĩrũo mĩtĩ, o ti ũrĩa mbarĩ ciao ciatariĩ, mũhĩrĩga-inĩ wa Reubeni, na mũhĩrĩga-inĩ wa Gadi, o na mũhĩrĩga-inĩ wa Zebuluni.Ũguo nĩguo ciana cia Isiraeli ciakĩheire Alawii matũũra hamwe na ithaka imarigicĩirie cia ũrĩithio.Nacio ciaheanire matũũra macio magwetetwo marĩĩtwa mamo na ũndũ wa kũmacukĩra mĩtĩ, mũhĩrĩga-inĩ wa ciana cia Juda, o na mũhĩrĩga-inĩ wa ciana cia Simeoni, o na mũhĩrĩga-inĩ wa ciana cia Benjamini.Na mbarĩ imwe cia ariũ a Kohathu ikĩheo matũũra ma gũtuĩka ma cio mũhĩrĩga-inĩ wa Efiraimu.Andũ magĩkĩmahe matũũra ma kũũrĩrũo nĩ mũũragani, namo nĩ Shekemu, itũũra rĩa bũrũri ũrĩa wĩ irĩma nyingĩ wa Efiraimu, hamwe na ithaka irĩrigicĩirie cia ũrĩithio; o na Gezeri hamwe na ithaka irĩrigicĩirie cia ũrĩithio,na Jokimeamu hamwe na ithaka irĩrigicĩirie cia ũrĩithio, na Bethi-horoni hamwe na ithaka irĩrigicĩirie cia ũrĩithio,na Aijaloni hamwe na ithaka irĩrigicĩirie cia ũrĩithio, na Gathi-rimoni hamwe na ithaka irĩrigicĩirie cia ũrĩithio;na thĩinĩ wa nuthu ya mũhĩrĩga wa Manase magĩkĩmahe Aneri, hamwe na ithaka irĩrigicĩirie cia ũrĩithio, na Bileamu hamwe na ithaka irĩrigicĩirie cia ũrĩithio, nĩ ũndũ wa mbarĩ iria ciatigarĩte cia ariũ a Kohathu.Nao ariũ a Gerishomu maaheirũo Golani, o kũu Bashani, hamwe na ithaka irĩrigicĩirie cia ũrĩithio, thĩinĩ wa mbarĩ cia nuthu ya mũhĩrĩga wa Manase, o na Ashitarothu hamwe na ithaka irĩrigicĩirie cia ũrĩithio;ningĩ mũhĩrĩga-inĩ wa Isakaru makĩheo Kedeshi, hamwe na ithaka irĩrigicĩirie cia ũrĩithio, na Daberathu hamwe na ithaka irĩrigicĩirie cia ũrĩithio,na Ramothu, hamwe na ithaka irĩrigicĩirie cia ũrĩithio, o na Anemu, hamwe na ithaka irĩrigicĩirie cia ũrĩithio;ningĩ mũhĩrĩga-inĩ wa Asheri makĩheo Mashali, hamwe na ithaka irĩrigicĩirie cia ũrĩithio, o na Abidoni hamwe na ithaka irĩrigicĩirie cia ũrĩithio,na Hukoku hamwe na ithaka irĩrigicĩirie cia ũrĩithio, na Rehobu hamwe na ithaka irĩrigicĩirie cia ũrĩithio;ningĩ mũhĩrĩga-inĩ wa Nafitali makĩheo Kedeshi, o kũu Galili, hamwe na ithaka irĩrigicĩirie cia ũrĩithio, na Hamoni hamwe na ithaka irĩrigicĩirie cia ũrĩithio, na Kiriathaimu hamwe na ithaka irĩrigicĩirie cia ũrĩithio.Nao Alawii arĩa maatigarire, nao nĩo ariũ a Merari, makĩheo Rimono, hamwe na ithaka irĩrigicĩirie cia ũrĩithio, na Taboru hamwe na ithaka irĩrigicĩirie cia ũrĩithio, o kũu mũhĩrĩga-inĩ wa Zebuluni.O nakuo kũu mũrĩmo ũrĩa ũngĩ wa Jorodani, gũkuhĩ na Jeriko, mwena wa irathĩro wa Jorodani, makĩheo matũũra maya mũhĩrĩga-inĩ wa Reubeni: Bezeri, o kũu werũ-inĩ, hamwe na ithaka irĩrigicĩirie cia ũrĩithio, na Jahaza hamwe na ithaka irĩrigicĩirie cia ũrĩithio,na Kedemothu hamwe na ithaka irĩrigicĩirie cia ũrĩithio, na Mefaathu hamwe na ithaka irĩrigicĩirie cia ũrĩithio;ningĩ mũhĩrĩga-inĩ wa Gadi makĩheo Ramothu, o kũu Gileadi, hamwe na ithaka irĩrigicĩirie cia ũrĩithio, na Mahanaimu hamwe na ithaka irĩrigicĩirie cia ũrĩithio,na Heshiboni hamwe na ithaka irĩrigicĩirie cia ũrĩithio, na Jezeri hamwe na ithaka irĩrigicĩirie cia ũrĩithio.Na rĩrĩ, ariũ a Isakaru nĩ Tola, na Pua, na Jashubu, na Shimuroni, andũ ana.Nao ariũ a Tola nĩ Uzi, na Refaia, na Jerieli, na Jahamai, na Ibisamu, na Shemueli; andũ acio-rĩ, maarĩ anene a nyũmba cia maithe mao, naguo ũguo nĩ ta kuuga nyũmba cia ariũ a Tola; nao maarĩ njamba irĩ hinya njiaro-inĩ ciao, na matukũ ma Daudi andũ acio maarĩ andũ ngiri mĩrongo ĩĩrĩ na igĩrĩ na magana matandatũ magĩtarũo.Nao ariũ a Uzi nĩ Izirahia; na me hamwe na ariũ ake, Mikaeli, na Obadia, na Joeli, na Ishia, maarĩ andũ atano; acio othe maarĩ andũ anene a andũ ao.Na hamwe nao nĩkwarĩ andũ ngiri mĩrongo ĩtatũ na ithathatũ maarĩ itungati cia mbũtũ ya kũrũa mbaara, o ta ũrĩa njiaro ciao ciatariĩ, o na ta ũrĩa nyũmba cia maithe ciatariĩ; nĩ gũkorũo maarĩ na aka aingĩ, o na ariũ ao aingĩ.Nao ariũ a ithe wao, thĩinĩ wa mbarĩ ciothe cia Isakaru, maarĩ ngiri mĩrongo ĩnana na mũgwanja, magĩtarũo o ti ũrĩa njiaro ciao ciatariĩ, nao othe maarĩ njamba irĩ hinya.Nao ariũ a Benjamini nĩ Bela, na Bekeri, na Jediaeli, nĩ atatũ.Nao ariũ a Bela nĩ Eziboni, na Uzi, na Uzieli, na Jerimothu, na Irĩ, nĩ atano; nao maarĩ anene thĩinĩ wa nyũmba cia maithe mao, ningĩ maarĩ njamba irĩ hinya; nao magĩtarũo o ta ũrĩa njiaro ciao ciatariĩ-rĩ, maarĩ ngiri mĩrongo ĩĩrĩ na igĩrĩ, na mĩrongo ĩtatũ na ana.Nao ariũ a Bekeri nĩ Zemira, na Joashu, na Eliezeru, na Elioenai, na Omuri, na Jeremothu, na Abija, na Anathothu, na Alemethu. Acio othe maarĩ ariũ a Bekeri,na nĩo maarĩ anene thĩinĩ wa nyũmba cia maithe mao, na njamba irĩ hinya. Nao maarĩ ngiri mĩrongo ĩĩrĩ na magana merĩ, magĩtarũo na ũndũ wa ũhoro wa njiarũa, o ta ũrĩa njiaro ciao ciatariĩ.Na ariũ a Jediaeli nĩ Bilihani; na ariũ ake nĩ Jeushu, na Benjamini, na Ehudu, na Kenaana, na Zethani, na Tarishishi, na Ahishaharu.Acio othe nĩ ariũ a Jediaeli, o ta ũrĩa anene a nyũmba cia maithe mao maatariĩ, na maarĩ njamba irĩ hinya ngiri ikũmi na mũgwanja na magana merĩ arĩa maahotaga kuumagara mathiĩ na mbũtũ cia ita.O nao Shupimu na Hupimu maarĩ ariũ a Iru, na Hushimu aarĩ mũrũ wa Aheri.Nao ariũ a Nafitali nĩ Jahazieli, na Guni, na Jezeri, na Shalumu, ariũ a Biliha.Nao ariũ a Manase nĩ Asirieli, ũrĩa aaciarĩirũo nĩ mũka; (nayo thuriya yake ya Mũaramiti ĩgĩciara Makiru, ithe wa Gileadi;nake Makiru akĩhikia mwarĩ wa nyina na Hupimu na Shupimu, nake mwarĩ ũcio wa nyina wao nĩwe wetagwo Maaka;) nake ũrĩa ũngĩ wa kerĩ etagwo Zelofehadi; nake Zelofehadi aarĩ na airĩtu ake.Nake Maaka, mũka wa Makiru, agĩciara kahĩĩ, agĩgatua Pereshu; nake mũrũ wa nyina etagwo Shereshu; nao ariũ ake nĩ Ulamu, na Rakemu.Nao ariũ a Ulamu nĩ Bedani. Acio nĩo maarĩ ariũ a Gileadi, mũrũ wa Makiru wa Manase.Nake mwarĩ wa nyina Hamolekethu agĩciara Ishihodi, na Abiezeri, na Mahala.Nao ariũ a Shemida nĩ Ahiani, na Shekemu, na Liki, na Aniamu.Nao ariũ a Efiraimu nĩ Shuthela, na Beredi mũrũwe wa ũcio, na Tahathu mũrũwe wa ũcio, na Eleada mũrũwe wa ũcio,na Tahathu mũrũwe wa ũcio, na Zabadi mũrũwe wa ũcio, na Shuthela mũrũwe wa ũcio, na Ezeri na Eleadi arĩa moragirũo nĩ andũ a Gathi, arĩa ene bũrũri ũcio, nĩ gũkorũo nĩmaaikũrũkĩte magĩthiĩ gũtaha ũhiũ wao.Nake ithe wao, Efiraimu, akĩmarĩrĩra matukũ maingĩ; nao ariũ a ithe magĩthiĩ kũmũkiria maithori.Thutha wa ũguo akĩonana na mũka, nake akĩgĩa ihu, agĩciara kahĩĩ, agĩgatua Beria, nĩ ũndũ maũndũ wa gwake mũciĩ nĩmaathiĩte ũũru.Nake mwarĩ nĩ Sheera, ũrĩa waakire Bethi-horoni ya mũhuro o na ya rũgongo igũrũ, o na Uzeni-sheera.Nake Refa nĩ mũrũwe, na Resefu, nake Tela nĩ mũrũwe wa ũcio, na Tahani, mũrũwe wa ũcio,na Ladani, mũrũwe wa ũcio, na Amihudu mũrũwe wa ũcio, na Elishama mũrũwe wa ũcio,na Nuni mũrũwe wa ũcio, na Joshua mũrũwe wa ũcio.Nakuo Beth-eli nĩkuo megwatĩire gũgĩtuĩka kwao, gũgĩgĩtuĩki ũtũũro wao, hamwe na matũũra makuo; o nakuo mwena wa irathĩro makĩĩgwatĩra Naara, o nakuo mwena wa ithũĩro makĩĩgwatĩra Gezeri, hamwe na matũũra makuo, o na Shekemu, hamwe na matũũra makuo, o nginya Aza, hamwe na matũũra makuo;ningĩ mĩhaka-inĩ ya ciana cia Manase makĩĩgwatĩra Bethi-shani, hamwe na matũũra marĩo, na Taanaka, hamwe na matũũra marĩo, na Megido, hamwe na matũũra marĩo, na Dori, hamwe na matũũra marĩo. Nakuo kũu nĩkuo gwatũũrirũo nĩ ciana cia Jusufu, mũrũ wa Isiraeli.Nao ariũ a Asheri nĩ Imuna, na Ishiva, na Ishivi, na Beria, na Sera, mwarĩ wa nyina wao.Nao ariũ a Beria nĩ Heberi, na Malikieli, ũrĩa warĩ ithe wa Birizaithu.Nake Heberi agĩciara Jafileti, na Shomeri, na Hothamu, na Shua, mwarĩ wa nyina wao.Nao ariũ a Jafileti nĩ Pasaka, na Bimihali, na Ashavathu. Acio nĩo ariũ a Jafileti.Nao ariũ a Shemeri nĩ Ahi, na Rohaga, na Jehuba, na Aramu.Nao ariũ a Helemu, mũrũ wa ithe, nĩ Zofa, na Imuna, na Sheleshu, na Amali.Nao ariũ a Zofa nĩ Sua, na Harineferi, na Shuali, na Beri, na Imura,Bezeri, na Hodi, na Shama, na Shilisha, na Ithirani, na Beera.Nao ariũ a Jetheri nĩ Jefune, na Pisipa, na Ara.Nao ariũ a Ula nĩ Ara, na Hanieli, na Rizia.Acio othe nĩo maarĩ ciana cia Asheri, na nĩo maarĩ anene thĩinĩ wa nyũmba cia maithe mao, ningĩ nĩo maarĩ njamba irĩ hinya na iria thure, na anene a gwathaga aathani arĩa angĩ. Nao maarĩ andũ ngiri mĩrongo ĩĩrĩ na ithathatũ magĩtarũo o ta ũrĩa njiarũa ciao ciatariĩ a gũthiaga mbũtũ-inĩ cia ita.Nake Benjamini aaciarire Bela irigithathi rĩake, na Ashabeli nĩwe warĩ wa itiema, na Ahara nĩwe wa gatarũ,na Noha wa kana, na Rafa wa gatano.O nake Bela aarĩ na ariũ ake, nao nĩ Adari, na Gera, na Abihudi,na Abishua na Naamani, na Ahoa,na Gera, na Shefufani, na Huramu.Nao aya nĩo ariũ a Ehudu, nao nĩo maarĩ anene a nyũmba cia maithe ma andũ arĩa maatũũraga Geba, nao magĩtahwo magĩtwarũo Manahathu;o nao Naamani, na Ahija, na Gera, mũndũ ũcio akĩmagwata mĩgwate, na thutha ũcio agĩcoka agĩciara Uza na Ahihudu.O nake Shaharaimu agĩciarĩra ciana werũ wa Moabi, thutha wa acio maathamio; nao Hushimu na Baara maarĩ aka ake.Ningĩ agĩgĩciara ciana na mũka ti Hodeshu, nacio nĩ Jobabu, na Zibia, na Mesha, na Malikamu,na Jeuzu, na Shakia, na Mirima. Acio nĩo maarĩ ariũ ake, anene a nyũmba cia maithe.Ningĩ agĩciara Ahitubu na Elipaali na mũka ũrĩa ti Hushimu.Nao ariũ a Elipaali nĩ Eberi, na Mishamu, na Shemedi ũrĩa waakire Ono na Lodi, o na matũũra makuo,na Beria, na Shema, arĩa maarĩ anene thĩinĩ wa nyũmba cia maithe ma andũ arĩa maatũũraga Aijaloni, nao nĩo maaingatire andũ arĩa maatũũraga Gathu;na Ahio, na Shashaka, na Jeremothu;ningĩ Zebadia, na Aradi, na Ederi,na Mikaeli, na Ishipa, na Joha, nĩo ariũ a Beria.Nao Zebadia, na Meshulamu, na Hiziki, na Heberi,na Ishimerai, na Izilia, na Jobabu, nĩo ariũ a Elipaali.Nao Jakimu, na Zikiri, na Zabedi,na Elienai, na Zilethai, na Elieli,na Adaia, na Beraia, na Shimirathu, nĩo ariũ a Shimei.Nao Ishipani, na Eberi, na Elieli,na Abidoni, na Zikiri, na Hanani,na Hanania, na Elamu, na Anithothija,na Ifideia, na Penueli, nĩo ariũ a Shashaka.Nao Shamusherai, na Sheharia, na Athalia,na Jaareshia, na Elija, na Zikiri, nĩo ariũ a Jerohamu.Acio nĩo maarĩ anene thĩinĩ wa nyũmba cia maithe, njiaro-inĩ ciao ciothe; nao maatũũraga Jerusalemu.Nakuo Gibeoni nĩkuo ithe wa Gibeoni, Jeieli, aatũũraga, nake mũka etagwo Maaka;nake Abidoni nĩwe warĩ mũrũwe wa irigithathi, nao arĩa angĩ nĩ Zuru, na Kishu, na Baali, na Nadabu,na Gedori, na Ahio, na Zekeri.Nake Mikilothu agĩciara Shimea. Nao magĩtũũrania hamwe na ariũ a ithe wao o kũu Jerusalemu, mang’ethanĩire na ariũ a ithe wao.Nake Neri agĩciara Kishu; nake Kishu agĩciara Saulu; nake Saulu agĩciara Jonathani, na Maliki-shua, na Abinadabu, na Eshibali.Nake mũrũ wa Jonathani nĩwe Meribu-baali; nake Meribu-baali agĩciara Mika.Nao ariũ a Mika nĩ Pithoni, na Meleku, na Tarea, na Ahazu.Nake Ahazu agĩciara Jehoada; nake Jehoada agĩciara Alemethu, na Azamavethu, na Zimuri; nake Zimuri agĩciara Moza;nake Moza agĩciara Binea; nake Rafa nĩwe mũrũwe, nake Eleasa nĩwe mũrũwe wa ũcio, na Azeli nĩwe mũrũwe wa ũcio.Nake Azeli aarĩ na ariũ atandatũ, namo marĩĩtwa mao nĩ maya, Azirikamu, na Bokeru, na Ishumaeli, na Shearia, na Obadia, na Hanani. Acio othe maarĩ ariũ a Azeli.O nao ariũ a Esheku, mũrũ wa ithe, nĩ Ulamu irigithathi rĩake, na Jeushu wa itiema, na Elifeleti wa gatatũ.Nao ariũ acio a Ulamu maarĩ njamba irĩ hinya, na maarathanaga na mĩguĩ, nao ariũ ao hamwe na ihĩĩ cia ariũ acio ao maarĩ aingĩ; maahingĩte igana rĩa mĩrongo ĩtano. Nao andũ acio othe maarĩ a ariũ a Benjamini.Ũguo nĩguo Aisiraeli othe maatarirũo o ta ũrĩa njiarũa ciao ciatariĩ; na atĩrĩrĩ, nĩmaandĩkĩtwo ibuku-inĩ rĩa athamaki a Isiraeli: nao andũ a Juda magĩtahwo magĩtwarũo Babuloni nĩ ũndũ wa kwagarara watho.Na rĩrĩ, andũ arĩa maambire gũcoka gũtũũra kwao, o kũu matũũra-inĩ mao, maarĩ andũ a Isiraeli o ro ũguo, na athĩnjĩri-Ngai, na Alawii, o na Anethini.Na rĩrĩ, kũu Jerusalemu gũgĩtũũrũo nĩ ciana imwe cia Juda, o na cia Benjamini, o na cia Efiraimu na Manase;nacio nĩ Uthai, mũrũ wa Amihudu wa Omuri, wa Imuri, wa Bani, wa ciana cia Perezu, mũrũ wa Juda.O nao Ashiloni nĩ aya, nĩ Asaia ũrĩa wa irigithathi, o na ariũ ake.Ningĩ thĩinĩ wa ariũ a Zera nĩ Jeueli na ariũ a ithe wao, andũ magana matandatũ na mĩrongo kenda.Na thĩinĩ wa ariũ a Benjamini nĩ Salu, mũrũ wa Meshulamu wa Hodavia wa Hasenua,na Ibineia wa Jerohamu, na Ela wa Uzi wa Mikiri, na Meshulamu, mũrũ wa Shefatia wa Reueli wa Ibinija,na ariũ a ithe wao, o ta ũrĩa njiaro ciao ciatariĩ, andũ magana kenda na mĩrongo ĩtano na atandatũ. Andũ acio othe-rĩ, maarĩ anene a nyũmba cia maithe mao, o ta ũrĩa ũhoro wa nyũmba cia maithe mao watwaranĩte.Ningĩ thiritũ-inĩ ya athĩnjĩri-Ngai kwarĩ Jedaia, na Jehoiaribu, na Jakini,na Azaria, mũrũ wa Hilikia wa Meshulamu, wa Zadoku, wa Meraiothu, wa Ahitubu, ũrĩa waathaga maũndũ ma nyũmba ya Ngai;na Adaia, mũrũ wa Jerohamu wa Pashuru wa Malikija; na Maasai mũrũ wa Adieli wa Jahazera, wa Meshulamu, wa Meshilemithu, wa Imeri;o na ariũ a ithe wao, arĩa maarĩ anene thĩinĩ wa nyũmba cia maithe mao, andũ ngiri ĩmwe na magana mũgwanja ma mĩrongo ĩtandatũ; nao maarĩ andũ maahotete kũruta wĩra wa nyũmba ya Ngai mũno.Na thiritũ-inĩ ya Alawii kwarĩ Shemaia, mũrũ wa Hashubu wa Azirikamu wa Hashabia, wa ariũ a Merari;na Bakabakari, na Hereshi, na Galali, na Matania, mũrũ wa Mika wa Zikiri, wa Asafu;na Obadia, mũrũ wa Shemaia wa Galali, wa Jeduthuni; na Berekia, mũrũ wa Asa wa Elikana, ũrĩa watũire tũtũũra twa Anetofathi.Nao andũ arĩa maaikaragia mĩrango maarĩ Shalumu, na Akubu, na Talimoni, na Ahimani, o na ariũ a ithe wao; nake Shalumu nĩwe warĩ mũnene wao;acio mbere ĩo nĩo maaikaraga mũrango-inĩ wa mũthamaki mwena wa irathĩro; na nĩo maarĩ aikaria ihingo cia kĩraaro gĩa ciana cia Lawii.Na rĩrĩ, Shalumu, mũrũ wa Kore wa Ebiasafu, wa Kora, na ariũ a ithe, o acio a nyũmba ya ithe na nĩo maarĩ Akora, nĩo maarĩ arori a wĩra ũcio warutagwo wa gũikaria matonyero ma Gĩikaro, o ta ũrĩa maithe mao maaikaragia handũ harĩa hema yatonyagĩrũo kĩraaro-inĩ kĩa andũ a Jehova;nake Finehasi, mũrũ wa Eleazaru, nĩwe wamaathaga tene, nake Jehova aarĩ hamwe nake.O nake Zekaria, mũrũ wa Meshelemia, aarĩ mũikaria wa mũrango wa Hema-ya-gũtũnganwo.Nao arĩa othe maathurirũo matuĩke aikaria mĩrango maarĩ andũ magana merĩ na ikũmi na erĩ. Nao maatarirũo o ta ũrĩa njiaro ciao ciatariĩ tũtũũra-inĩ twao, nao nĩo maatuirũo aruti wĩra ũcio wa kĩrũma nĩ Daudi na Samweli ũrĩa muoni maũndũ.Tondũ ũcio andũ acio o ene, o na ciana ciao, nĩo maarĩ aikaria a mĩrango ya nyũmba ya Jehova, o nyũmba ĩrĩa ya Hema ĩo, na ũndũ wa ituanĩra.Nao aikaria acio a mĩrango maaigĩtwo mĩena ĩna, o ĩrĩa yarorete irathĩro, na ithũĩro, na gathigathini, na gũthini.Nao ariũ a ithe wao a matũũra mao magĩathĩrũo matuanĩra ma gũũkaga kuo mahinda o mahinda, manine mĩthenya mũgwanja kuo, nĩ getha magaikare hamwe nao;nĩ gũkorũo aikaria mĩrango arĩa anene ana, acio Alawii, maatuirũo a kũruta wĩra wa kĩrũma, na nĩo maaroraga tũnyũmba o na handũ harĩa indo cia bata cia nyũmba ya Ngai ciaigagwo.Nao maaraaraga marigicĩirie nyũmba ya Jehova, nĩ ũndũ ũrori wayo warĩ wao, o na ningĩ ũhingũri wayo wa rũcinĩ o rũcinĩ warĩ wao.Na andũ amwe thĩinĩ wao nĩo maarĩ amenyereri a indo iria ciarutagwo wĩra nacio; nĩ gũkorũo nĩciataragwo igĩtonyio nyũmba thĩinĩ; o na ningĩ ĩkĩrutwo nja no ciataragwo.O na ningĩ andũ amwe ao maatuirũo arori a indo iria ciarutagwo wĩra nacio, o na marorage indo ciothe cia handũ hau haamũre, o na mũtu ũrĩa mwega mũhinyu mũno, o na ndibei, o na maguta, o na ubani, o na mahuti marĩa manungi wega.Nao andũ amwe thĩinĩ wa athĩnjĩri-Ngai magatukangania mahuti macio manungi wega.Nake Matithia, mũndũ ũmwe wa Alawii, irigithathi rĩa Shalumu Mũkora, nĩwe waheirũo wĩra wa kĩrũma wa kũrora indo iria ciakarangagwo na nyũngũ.Nao andũ amwe a ithe wao, thĩinĩ wa ariũ a Akohathu, nĩo maarĩ arori a mĩgate ĩrĩa yaigagwo mbere ya Jehova, nĩguo mamĩthondekage mĩthenya yothe ya thabatũ.Na rĩrĩ, aya nĩo aini, nao maarĩ anene thĩinĩ wa nyũmba cia maithe ma Alawii, nao maatũũraga tũnyũmba-inĩ tũu, magaikara matekũheo wĩra ũngĩ, nĩ gũkorũo maatindaga makĩruta wĩra ũcio wao mũthenya, o na makaraara makĩũruta ũtukũ.Acio nĩo maarĩ anene a nyũmba cia maithe ma Alawii, njiaro-inĩ ciao ciothe, na maarĩ andũ me igweta, nao maatũũraga Jerusalemu.Nake Jeieli, ithe wa Gibeoni, aatũire Gibeoni, nake mũka etagwo Maaka;narĩo irigithathi rĩake rĩa kahĩĩ rĩetagwo Abidoni, na arĩa angĩ nĩ Zuru, na Kishu, na Baali, na Neri, na Nadabu,na Gedori, na Ahio, na Zekaria, na Mikilothu.Nake Mikilothu agĩciara Shimeami. Nao magatũũranagia na ariũ a ithe wao kũu Jerusalemu, mang’ethanĩire na ariũ a ithe wao.Nake Neri agĩciara Kishu, nake Kishu agĩciara Saulu; nake Saulu agĩciara Jonathani, na Malikishua, na Abinadabu, na Eshibaali.Nake mũrũ wa Jonathani nĩ Meribu-baali; nake Meribu-baali agĩciara Mika.Nao ariũ a Mika nĩ Pithoni, na Meleku, na Taharea, na Ahazu.Nake Ahazu agĩciara Jara; nake Jara agĩciara Alemethu, na Azimavethu, na Zimuri; nake Zimuri agĩciara Moza;nake Moza agĩciara Binea, nake Refaia, nĩwe mũrũwe wa ũcio, na Eleasa mũrũwe wa ũcio, na Azeli mũrũwe wa ũcio;nake Azeli aarĩ na ariũ atandatũ, namo marĩĩtwa mao nĩ maya, nĩ Azirikamu, na Bokeru, na Ishumaeli, na Shearia, na Obadia, na Hanani; acio nĩo maarĩ ariũ a Azeli.Na rĩrĩ, Afilisiti maahũranire na Isiraeli, nao andũ a Isiraeli makĩũrĩra Afilisiti, makĩgũa kũu kĩrĩma-inĩ kĩa Giliboa moragĩtwo.Ningĩ Afilisiti makĩrũmĩrĩra Saulu, na ariũ ake, na ihenya mũno; Afilisiti acio magĩkĩũraga Jonathani, na Abinadabu, na Maliki-shua, ariũa Saulu.Nayo mbaara ĩo ĩgĩkĩrũrĩra Saulu mũno mũno, nao arĩa maarathanaga na mĩguĩ makĩmũkinyĩrĩra na mĩguĩ yao; nake agĩkĩnyarirĩka mũno mũno nĩ ũndũ wa acio maarathanaga.Hĩndĩ ĩo Saulu agĩkĩĩra mũmũkuuĩri indo ciake cia mbaara atĩrĩ, Comora rũhiũ rũaku rũa njora, ũ’thece ũndũrĩkanie naruo, nĩ getha andũ aya mataruaga matikangore ma’nyararithie. No rĩrĩ, mũndũ ũcio mũmũkuuĩri indo ciake cia mbaara ndetĩkĩrire, nĩ ũndũ nĩetigĩrire mũno. Tondũ ũcio Saulu akĩoya rũhiũ rũake rũa njora, akĩrũgũĩra.Na rĩrĩ, mũndũ ũcio wamũkuuagĩra indo ciake cia mbaara ona atĩ Saulu e gũkua, o nake akĩĩgũithĩria rũhiũ rũake rũa njora o ro ũguo, agĩkua.Ũguo nĩguo Saulu na ariũ ake atatũ maakuire, andũ othe a nyũmba yake magĩgĩkua o hamwe.Na rĩrĩ, andũ othe a Isiraeli arĩa maarĩ kĩanda-inĩ mona atĩ andũ mekũũra, na atĩ Saulu na ariũ ake nĩmakuĩte, magĩkiunĩka makiuma matũũra mao, makĩũra; nao Afilisiti magĩgĩthiĩ kuo makĩmatũũra.Na gũgĩkinya atĩrĩ, atĩ rũciũ rũrũ rũngĩ, rĩrĩa Afilisiti maathiire gũcuma andũ arĩa moragĩtwo-rĩ, makĩona Saulu na ariũ ake magũĩte kĩrĩma-inĩ kĩu kĩa Giliboa.Magĩkĩmũcuma indo ciake cia mbaara na magĩthiĩ na mũtwe wake; magĩcoka makĩrekania kũndũ guothe bũrũri wa Afilisiti nĩguo makahunjie ũhoro ũcio harĩ ngai ciao cia mĩhianano, o na harĩ andũ.Nacio nguo ciake cia kĩgera cia mbaara magĩciiga nyũmba ya ngai ciao; naguo mũtwe wake makĩwoherera nyũmba ya Dagoni thĩinĩ.Na rĩrĩ, hĩndĩ ĩrĩa andũ othe a Jabeshi-gileadi maaiguire ũhoro wothe wa Saulu, wa ũrĩa Afilisiti mamwĩkĩte,andũ othe arĩa maarĩ njamba magĩũkĩra, makĩgĩra kĩimba gĩa Saulu, o na ciimba cia ariũ ake, magĩcitwara Jabeshi, namo mahĩndĩ mao makĩmathika gĩtina-inĩ kĩa mũgandi, o kũu Jabeshi, magĩkĩĩhinga kũrĩa irio mĩthenya mũgwanja.Ũguo nĩguo Saulu aakuire nĩ ũndũ wa ũrĩa aagararire watho wa Jehova, nĩ ũndũ wa ũrĩa aagire kũmenyerera ũhoro ũrĩa aaheetwo nĩ Jehova, o na ũndũ wa ũrĩa aahoire kĩrĩra harĩ mũndũ warĩ na roho waragũraga, akĩhoya ũhoro harĩ we,na ndaigana gũtuĩria ũhoro he Jehova; na tondũ ũcio, Jehova agĩkĩmũũraga, akĩgarũra ũthamaki wake akĩũroria he Daudi, mũrũ wa Jesii, ũtuĩke wake.Hĩndĩ ĩo Aisiraeli othe magĩgĩĩcokanĩrĩria he Daudi kũu Hebironi, makĩmwĩra ũũ: Atĩrĩrĩ, tũrĩ a mũthimo ũmwe nawe, o na a mwĩrĩ ũmwe.O na tene, hĩndĩ ĩrĩa Saulu aarĩ mũthamaki-rĩ, wee nĩwe watongoragia mbũtũ cia Isiraeli igĩthiĩ ita, o na ikĩinũka; nake Jehova Ngai waku agĩkwĩra atĩrĩ, Wee nĩwe ũrĩrĩithagia andũ akwa Isiraeli, na nĩwe ũgatuĩka mũtongoria wa andũ akwa Isiraeli.Tondũ ũcio athuri othe a Isiraeli magĩthiĩ magĩkinya he mũthamaki o kũu Hebironi; nake Daudi ũcio akĩrĩkanĩrĩra nao kũu Hebironi mbere ya Jehova; nao magĩgĩitĩrĩria Daudi maguta atuĩke mũthamaki wa gũthamakĩra Isiraeli, o ta ũrĩa ũhoro wa Jehova watariĩ ũrĩa aaririe na kanua ga Samueli.Nake Daudi, o na Aisiraeli othe, magĩthiĩ Jerusalemu (na nokuo Jebusi), nao Ajebusi, o andũ arĩa maatũũraga bũrũri ũcio, maarĩ kuo.Nao andũ acio maatũũraga Jebusi makĩĩra Daudi atĩrĩ, Ndũngĩtonya gũkũ. No rĩrĩ, o na moiga ũguo, Daudi nĩaatunyanire kĩhingo kĩu kĩa hinya gĩa Zayuni; na nokĩo gĩĩtagwo itũũra rĩa Daudi.Nake Daudi akiuga atĩrĩ, Mũndũ o wothe ũrĩa ũrĩamba kũhũra Ajebusi-rĩ, nĩwe ũgũtuĩka mũnene, na mũtongoria wa ita. Nake Joabu wa Zeruia nĩwe wakĩambire kwambata, nake agĩgĩtuwo mũnene.Nake Daudi agĩgĩtũũra kĩhingo-inĩ kĩu kĩa hinya, na tondũ ũcio gĩgĩcoka gwĩtwo itũũra rĩa Daudi.Ningĩ agĩaka njirigo akĩrigicĩria itũũra rĩu na mbarĩ ciothe kuuma Milo, nake Joabu agĩcokereria itũũra rĩu kũrĩa gwatigarĩte.Daudi agĩgĩkĩrĩrĩria kũgĩa na ũnene, nĩ gũkorũo Jehova, Mũnene wa ita, aarĩ hamwe nake.Na rĩrĩ, aya nĩo anene a njamba iria Daudi aarĩ nacio, o acio maamũteithagia na hinya wao wothe ũhoro-inĩ wake wa ũthamaki, makĩmũtua mũthamaki wao me hamwe na Isiraeli othe o ta ũrĩa uuge wa Jehova watariĩ ũkoniĩ Isiraeli.Naguo ũyũ nĩguo mũigana wa njamba icio ciarĩ na Daudi: Jashobeamu, mũrũ wa Mũhakimoni, nĩwe warĩ mũnene wa andũ arĩa mĩrongo ĩtatũ; ũcio nĩwe woire itimũ rĩake na igũrũ akahũrane na andũ magana matatũ, nake akĩmoraga o ihinda o rĩmwe.Na thutha wake haarĩ Eleazaru, mũrũ wa Dodo, Mũahohi, ũmwe wa njamba iria ithatũ.Ũcio nĩwe warĩ hamwe na Daudi Pasi-damimu, o kũu Afilisiti monganĩte marũĩre mbaara handũ haarĩ gĩcigo kĩa mũgũnda kĩaiyũrĩte cairi; nao andũ magĩgĩkorũo morĩire Afilisiti.Nao andũ acio makĩrũgama o mũgũnda ũcio gatagatĩ, makĩgiria Afilisiti maũkinye, makĩũraga Afilisiti; nake Jehova akĩmahonokia ihonokania inene.Ningĩ kwarĩ andũ atatũ thĩinĩ wa acio mĩrongo ĩtatũ anene maaikũrũkire magĩkinya he Daudi rũaro-inĩ rũa ihiga, magĩtonya ngurunga-inĩ ya Adulamu; nayo ita ya Afilisiti ĩgĩkorũo yambĩte hema ciayo gĩtuamba kĩa Refaimu.Nake Daudi, hĩndĩ ĩo, agĩkorũo arĩ kĩhingo-inĩ gĩakĩtwo na hinya, nakĩo gĩtungati kĩa Afilisiti gĩgaikara Bethi-lehemu.Nake Daudi aaigua abataire mũno agĩkiuga atĩrĩ, Hĩ, na arĩ korũo he mũndũ ũngĩ’he maĩ ma gĩthima kĩa Bethi-lehemu kĩrĩa kĩrĩ kĩhingo-inĩ ’nyue!Nao andũ acio atatũ magĩtũrĩkĩria thĩinĩ wa ita ya Afilisiti, magĩtaha maĩ gĩthima-inĩ kĩu kĩa Bethi-lehemu, o kĩu kĩrĩ kĩhingo-inĩ, magĩthiĩ namo, makĩmatwarĩra Daudi; no Daudi ndaigana gwĩtĩkĩra kũmanyua, nĩ gũita aamaitire thĩ amarutĩre Jehova, ta marĩ ma igongona.Nake agĩkiuga atĩrĩ, Ngai wakwa arongiria njĩke ũndũ ũcio! Kaĩ ingĩkĩhota atĩa kũnyua thakame ya andũ arĩa metwarĩrĩire ũgwati-inĩ wa gĩkuũ? Nĩ gũkorũo maĩ macio mamarehete nĩ ũndũ wa ũrĩa metwarĩrĩire ũgwati-inĩ wa gĩkuũ. Na tondũ ũcio ndaigana gwĩtĩkĩra kũmanyua. Maũndũ macio nĩmo njamba icio ithatũ ciekire.Nake Abishai, mũrũ wa ithe na Joabu, nĩwe warĩ mũnene wa acio atatũ; nĩ ũndũ nĩwe woire itimũ rĩake akĩrũa na andũ magana matatũ, agĩkĩmoraga, akĩgĩa igweta mũno thĩinĩ wa acio atatũ.Na rĩrĩ, thĩinĩ wa acio atatũ-rĩ, nĩwe watĩĩkire gũkĩra acio angĩ erĩ, agĩgĩtuwo mũnene wao; no rĩrĩ, ndaigana kũgĩa igweta ta acio angĩ atatũ a mbere.Nake Benaia, mũrũ wa Jehoiada, mũrũ wa mũndũ njamba wa Kabizeeli, ũrĩa wekĩte maũndũ ma hinya-rĩ, nĩwe woragire ariũ erĩ a Arieli wa Moabi; o na ningĩ agĩikũrũka agĩtonya irima hĩndĩ ya tharunji akĩũragĩra mũrũthi kuo;na ningĩ akĩũraga Mũmisiri warĩ karau akĩonwo, na aarĩ wa mĩkono ĩtano kũraiha na igũrũ, nakuo guoko kwa Mũmisiri ũcio kwanyitĩte itimũ rĩigana o ta mũtĩ wa mũtambo ũrĩa ũtumaga tama; nake Benaia aaikũrũkire agĩthiĩ harĩ we na rũthanju, nake akĩhuria itimũ rĩu rĩarĩ guoko kwa Mũmisiri ũcio, akĩmũũraga na itimũ rĩu rĩake we mwene.Maũndũ macio nĩmo mekirũo nĩ Benaia mũrũ wa Jehoiada, nake agĩkĩgĩa igweta mũno thĩinĩ wa acio atatũ maarĩ njamba.Na atĩrĩrĩ, mũndũ ũcio aatĩĩkire mũno gũkĩra acio angĩ mĩrongo ĩtatũ, no rĩrĩ, ndaigana kũgĩa igweta ta acio atatũ a mbere. Nake Daudi akĩmũtua mwathi wa arĩa maamũrangagĩra.Ningĩ andũ arĩa maarĩ njamba thĩinĩ wa athigari a ita-rĩ, nĩ Asaheli mũrũ wa ithe na Joabu, na Elihanani mũrũ wa Dodo wa kũu Bethi-lehemu,na Shamothu, ũrĩa Mũhiarori, na Helezu, Mũpelori,na Ira, mũrũ wa Ikeshu, Mũtekoa, na Abiezeru, Mũanathothu,na Sibekai, Mũhushathi, na Ilai, Mũahohi,na Maharai, Mũnetofathi, na Heledĩ, mũrũ wa Baana ũrĩa Mũnetofathi,na Ithai, mũrũ wa Ribai wa kũu Gibea, wa ciana cia Benjamiri, na Benaia, Mũpirathoni,na Hurai wa tũrũũĩ-inĩ twa Gaashi, na Abieli, Mũaribathi,na Azamavethu, Mũbaharumi, na Eliahaba, Mũshalaboni,na ariũ a Hashemu, Mũgizoni, na Jonathani mũrũ wa Shage, Mũharari,na Ahiamu mũrũ wa Sakaru, Mũharari, na Elifali, mũrũ wa Uri,na Heferi, Mũmekerathi, na Ahija, Mũpeloni,na Hezoro, Mũkarimeli, na Naarai, mũrũ wa Ezibai,na Joeli, mũrũ wa ithe na Nathani, na Mibihari, mũrũ wa Hagari,na Zeleki, Mũamoni, na Naharai, Mũberothi, ũrĩa wakuuagĩra Joabu, mũrũ wa Zeruia, indo ciake cia mbaara,na Ira, Mũithiri, na Garebu, Mũithiri,na Uria, Mũhiti, na Zabadi, mũrũ wa Ahalai,na Adina, mũrũ wa Shiza, Mũreubeni, mũnene ũmwe wa Areubeni, e na andũ mĩrongo ĩtatũ,na Hanani, mũrũ wa Maaka, na Joshafatu, Mũmithini,na Uzia, Mũashiterathi, na Shama na Jeieli, ariũ a Hothamu, Mũaroeri,na Jediaeli, mũrũ wa Shimuri, na Joha, mũrũ wa ithe, ũrĩa warĩ Mũtizi,na Elieli, Mũmahavi, na Jeribai na Joshavia, ariũ a Elinaamu, na Ithima, Mũmoabi,na Elieli, na Obedi, na Jaasieli, Mũmezobai.Na rĩrĩ, andũ aya nĩo maakinyire he Daudi o kũu Zikilagi, hĩndĩ ĩrĩa aaikarĩte ehithĩte nĩ ũndũ wa Saulu, mũrũ wa Kishu; nao maarĩ a thiritũ ya njamba iria ciamũteithagia ita-inĩ.Nao maakuuaga mota; ningĩ nĩmaahotaga gũikia mahiga na kĩgũtha, o na mĩguĩ na ũta, na moko mao ma ũrĩo o na ma ũmotho, nao andũ acio-rĩ, maarĩ Abenjamini, ariũ a ithe na Saulu.Nake mũnene wao nĩ Ahiezeri, na thutha wake nĩ Joashu, nao maarĩ ariũ a Shemaa, Mũgibea; na Jezieli, na Peleti, ariũ a Azimavethu, na Beraka, na Jehu, Mũanathothu,na Ishimaia, Mũgibeoni, ũrĩa warĩ njamba thĩinĩ wa acio mĩrongo ĩtatũ, nake nĩwe waroraga andũ acio mĩrongo ĩtatũ; na Jeremia, na Jahazieli, na Johanani, na Jozabadu ũrĩa warĩ Mũgederathi,na Eluzai, na Jerimothu, na Bealia, na Shemaria, na Shefatia, Mũharufi,na Elikana, na Ishia, na Azareli, na Joezeru, na Jashobeamu, Akora;na Joela, na Zebadia, ariũ a Jerohamu wa Gedori.Na thĩinĩ wa Agadi kwarĩ amwe meamũrire magĩthiĩ kwĩ Daudi kĩhingo-inĩ kĩu gĩaakĩtwo na hinya o kũu werũ-inĩ; nao maarĩ njamba irĩ hinya, na nĩmaarutĩtwo kũrũa mbaara, makahota kũrũmia ngo o na itimũ; namo mothiũ mao maahaanaga o ta mothiũ ma mĩrũthi, nao maarĩ ihenya o ta thwariga irĩ irĩma-inĩ;Ezeri nĩwe warĩ mũnene wao, na wa kerĩ nĩ Obadia, na wa gatatũ nĩ Eliabu,na wa kana nĩ Mishimana, na wa gatano nĩ Jeremia,na wa gatandatũ nĩ Atai, na wa mũgwanja nĩ Elieli,na wa anana nĩ Johanani, na wa kenda nĩ Elizabadu,na wa ikũmi nĩ Jeremia, na wa ikũmi na ũmwe nĩ Makabanai.Andũ acio a ariũ a Gadi maarĩ anene a athigari a mbũtũ ya ita; ũrĩa warĩ mũnyinyi gũkĩra arĩa angĩ thĩinĩ wao-rĩ, mũrũĩre wake no ta wa kũhoota andũ igana rĩmwe mbaara-inĩ, na ũrĩa mũnene mũrũĩre wake no ta wa kũhoota andũ ngiri.Acio nĩo maathiire makĩringa Jorodani, mweri wa mbere, hĩndĩ ĩrĩa rũaiyũrĩte rũgathika hũgũrũrũ ciaruo ciothe, nao magĩtũma arĩa othe maarĩ kũu ituamba-inĩ more, o arĩa maarĩ a mwena wa irathĩro o na mwena wa ithũĩro.Nakuo kũu gũgĩthiĩ ciana imwe cia Benjamini, o na cia Juda, igĩkinya o kĩhingo-inĩ kĩu he Daudi.Nake Daudi akiumagara nĩguo agacitũnge, agĩcokia agĩciĩra atĩrĩ, Mũngĩkorũo mũũkĩte kũrĩ niĩ na thayũ, nĩguo mũndeithie-rĩ, hau nĩho ngoro yakwa ĩngĩiguanĩra na inyuĩ; no rĩrĩ, mũngĩkorũo mũũkĩte kũngunyanĩra ’nyitwo nĩ thũ ciakwa, kuona atĩ hatirĩ ihĩtia ’hĩtĩtie-rĩ, Ngai wa maithe maitũ arorora ũndũ ũcio, na aũkaananie.Hĩndĩ ĩo Amasai, mũnene wa andũ acio mĩrongo ĩtatũ, akĩgwatwo nĩ roho, akiuga atĩrĩ, Ithuĩ tũrĩ aku, wee Daudi na tũrĩ a mwena waku, wee mũrũ wa Jesii: ũrogĩa na thayũ, o thayũ ki, o nao arĩa magũteithagia marogĩa na thayũ; nĩ gũkorũo Ngai waku nĩwe ũgũteithagia. Hĩndĩ ĩo Daudi akĩmetĩkĩra matuĩke a thiritũ yake, agĩkĩmatua anene a athigari ake a ita.Ningĩ haarĩ andũ amwe a Manase morĩire he Daudi hĩndĩ ĩrĩa aathiire hamwe na Afilisiti kũhũrana na Saulu; no matiamateithirie; nĩ gũkorũo aathani a Afilisiti, tondũ wa gũtaarũo kũrĩa maataarirũo, nĩmaamwĩrire ethiĩre, makiuga atĩrĩ, Ndarĩ hinya agĩkoora acoke he mwathi wake Saulu, nacio ciongo ciitũ igĩe na ũgwati wa gũtinio.Na rĩrĩ, rĩrĩa aacokaga Zikilagi nĩguo andũ amwe a Manase metwarire harĩ we, nao nĩ Adina, na Jozabadu, na Jediaeli, na Mikaeli, na Jozabadu, na Elihu, na Zilethai nao maarĩ anene a athigari ngiri a Manase.Nao magĩgĩteithia Daudi kũhũrana na gĩtungati kĩrĩa gĩatharĩkanĩire; nĩ ũndũ othe maarĩ njamba irĩ hinya, na maarĩ anene a athigari a mbũtũ ya ita.Nĩ ũndũ he Daudi mũthenya o mũthenya nĩhaathiaga andũ makamũteithie, o nginya magĩtuĩka mbũtũ nene, ĩgĩtuĩka o ta mbũtũ ya Ngai.Na rĩrĩ, ũyũ nĩguo mũigana wa anene thĩinĩ wa arĩa meohete indo cia mbaara, o acio maakinyire he Daudi kũu Hebironi, nĩguo makagarũre ũthamaki wa Saulu ũtuĩke wa Daudi, o ta ũrĩa uuge wa Jehova watariĩ.Thĩinĩ wa ciana cia Juda-rĩ, andũ arĩa meohete indo cia mbaara me na ngo na matimũ maarĩ ngiri ithathatũ na magana manana.Ningĩ thĩinĩ wa ciana cia Simeoni, kwarĩ andũ ngiri mũgwanja na igana rĩmwe, njamba irĩ hinya cia kũrũa mbaara.Ningĩ thĩinĩ wa ciana cia Lawii kwarĩ ngiri inya na magana matandatũ.Nake Jehoiada nĩwe warĩ mũtongoria wa nyũmba ya Haruni, nao andũ arĩa maarĩ hamwe nake maarĩ ngiri ithatũ na magana mũgwanja,magĩũka na Zadoku, mwanake, njamba ĩrĩ hinya, o na anene a athigari a ita mĩrongo ĩĩrĩ na erĩ a nyũmba ya ithe.Ningĩ thĩinĩ wa ciana cia Benjamini, ariũ a ithe na Saulu maarĩ ngiri ithatũ; no mbere ya hĩndĩ ĩo andũ arĩa maarĩ aingĩ thĩinĩ wao maatũire maathĩkagĩra nyũmba ya Saulu.O na thĩinĩ wa ciana cia Efiraimu maarĩ ngiri mĩrongo ĩĩrĩ na magana manana, njamba irĩ hinya theri, o andũ maarĩ igweta thĩinĩ wa nyũmba cia maithe mao.O na thĩinĩ wa nuthu ĩrĩa ya mũhĩrĩga wa Manase maarĩ ngiri ikũmi na inyanya, o arĩa maagwetirũo marĩĩtwa mao, nĩguo mathiĩ magatue Daudi mũthamaki.Ningĩ thĩinĩ wa ciana cia Isakaru-rĩ, kwarĩ andũ maarĩ na ũũgĩ wa gũkũũrana ũhoro wa mahinda mao, mamenye ũrĩa Aisiraeli maagĩrĩirũo nĩ gwĩka, nao maarĩ na anene ao magana merĩ; nao ariũ arĩa angĩ othe a ithe wao maathagwo nĩo.O na thĩinĩ wa Zebuluni arĩa maahotaga kuumagara mathiĩ na mbũtũ ya ita, o na makahota kwarania ita, marĩ na indo cia mbaara cia mĩthemba yothe, andũ acio-rĩ, maarĩ ngiri mĩrongo ĩtano; nao nĩmaahotaga kũnuna ita wega, na matiarĩ a ngoro igĩrĩ.Na thĩinĩ wa Nafitali kwarĩ anene a ita ngiri ĩmwe; nao andũ arĩa maarĩ hamwe nao magwatĩte ngo na matimũ maarĩ ngiri mĩrongo ĩtatũ na mũgwanja.Ningĩ thĩinĩ wa ciana cia Dani kwarĩ andũ ngiri mĩrongo ĩĩrĩ na inyanya na magana matandatũ arĩa maahotaga kwarania ita.O na thĩinĩ wa Asheri kwarĩ ngiri mĩrongo ĩna arĩa maahotaga kuumagara mathiĩ na mbũtũ ya ita, o na makahota kwarania ita.Na rĩrĩ, mũrĩmo ũrĩa ũngĩ wa Jorodani, thĩinĩ wa Areubeni, o na Agadi, o na nuthu ya mũhĩrĩga wa Manase, kwarĩ andũ ngiri igana na mĩrongo ĩĩrĩ arĩa maarĩ na indo cia mbaara cia mĩthemba yothe, nĩguo mathiĩ ita nacio.Acio othe-rĩ, maarĩ andũ a ita arĩa maahotaga kwarania ita, na nĩo maakinyire Hebironi marĩ na ngoro o ro ĩmwe kũna ya gũtua Daudi mũthamaki wa andũ othe a Isiraeli; o nao andũ arĩa angĩ othe maatigarĩte a Isiraeli maarĩ na ngoro o ro ĩmwe ũhoro-inĩ ũcio wa gũtua Daudi mũthamaki.Nao maaikarire na Daudi mĩthenya ĩtatũ kũu aarĩ, makĩrĩa o na makĩnyua; nĩ gũkorũo ariũ a ithe wao nĩmaamethagathagĩire mamatuge.O na ningĩ-rĩ, andũ arĩa maatũire gũkuhĩ nao, o nginya Isakaru, na Zebuluni, na Nafitali, nĩmaatwarithirie irio kuo ikuuĩtwo nĩ ndigiri, na ngamĩra, na nyũmbũ, o na ndegwa, nacio nĩ mũtu ũthondeketwo wa kũrĩo, na ikũmba cia ngũyũ ngime, na imanjika cia thabibu nyũmũ, na ndibei, o na maguta; o na magĩtwarithia ndegwa o na ng’ondu nyingĩ; nĩ gũkorũo kwarĩ gĩkeno kũu Isiraeli.Na rĩrĩ, Daudi akĩgĩa ndundu, magĩciranĩra na anene a athigari a ita, arĩa maathaga andũ ngiri, o na igana, o na mũndũ o wothe mũtongoria wa andũ.Nake Daudi agĩkĩĩra kĩrĩndĩ kĩu gĩothe gĩa Isiraeli atĩrĩ, Mũngĩkorũo nĩmũkuona arĩ wega, o naguo ũndũ ũcio ũkorũo uumĩte harĩ Jehova Ngai witũ-rĩ, nĩtũrekiei andũ harĩ ariũ a ithe witũ arĩa matigarĩte kũndũ guothe bũrũri wa Isiraeli, hamwe na athĩnjĩri-Ngai, o na Alawii, arĩa maikarĩte matũũra-inĩ mao o marĩa marĩ na ithaka imarigicĩirie cia ũrĩithio, nĩ getha moke mongane hamwe na ithuĩ;tũgĩcoke tũgĩre ithandũkũ rĩa Ngai tũrĩcokie gũkũ tũrĩ; nĩ gũkorũo tũtiatuĩragia mohoro harĩ rĩo matukũ-inĩ ma Saulu.Nakĩo kĩrĩndĩ kĩu gĩothe gĩkiuga atĩ nĩgĩgwika ũguo; nĩ gũkorũo ũndũ ũcio nĩwonagwo wagĩrĩire nĩ andũ acio othe.Tondũ ũcio Daudi agĩcokanĩrĩria kĩrĩndĩ kĩu gĩothe gĩa Isiraeli hamwe, akĩrutĩtie karũũĩ ka Misiri karĩa getagwo Shihoru, o nginya itonyero-inĩ rĩa Hamathu, nĩ getha magĩre ithandũkũ rĩa Ngai marĩrute Kiriathu-jearimu.Nake Daudi agĩkĩambata me hamwe na andũ acio othe a Isiraeli, magĩkinya Baala, narĩo nĩrĩo Kiriathu-jearimu, itũũra rĩa Juda, nĩguo makaambatie ithandũkũ rĩa Ngai, o rĩu rĩa Jehova ũrĩa ũikaraga gatagatĩ-inĩ ka makerubi, o rĩrĩa rĩĩtanĩtio na Rĩĩtwa rĩake, marĩrute kuo.Narĩo ithandũkũ rĩu rĩa Ngai makĩrĩruta mũciĩ wa Abinadabu, marĩkuuĩte na ngari njerũ, nao Uza na Ahio nĩo maatuĩkĩte atwari a ngari ĩo.Nake Daudi o na Isiraeli othe makĩinĩra mbere ya Jehova na hinya wao wothe, makĩina nyĩmbo makĩhũraga inanda cia ndigi, o na inanda cia kĩnubi, o na ihembe, o na thani iria ihũrithanagio, o na macoro.Nao maakinya kĩhuhĩro-inĩ gĩa Kidoni, Uza agĩtambũrũkia guoko anyite ithandũkũ, nĩ gũkorũo ndegwa nĩciahĩngĩtwo.Nake Jehova agĩcinwo nĩ marakara nĩ ũndũ wa Uza, nake akĩmũhũra nĩ ũndũ wa gũtambũrũkĩria ithandũkũ guoko; nake agĩgĩkuĩra o hau mbere ya Ngai.Nake Daudi akĩigua ũũru nĩ ũndũ wa ũguo Jehova aaguthũkĩire Uza; agĩgĩĩta handũ hau Perezu-uza, naho hatũire hetagwo ũguo o na ũmũthĩ.Nake Daudi agĩgĩĩtigĩra Jehova mũthenya ũcio, akĩũria atĩrĩ, Ĩ ithandũkũ rĩrĩ rĩa Ngai ngakĩrĩinũkia gwakwa mũciĩ atĩa?Tondũ ũcio Daudi ndaigana gũthamĩria ithandũkũ rĩu kũu aatũire itũũra rĩa Daudi, no aarĩkerũrithirie akĩrĩtonyia mũciĩ wa Obedi-edomu ũrĩa Mũgiti.Narĩo ithandũkũ rĩu rĩa Ngai rĩgĩikara kũu mũciĩ wa Obedi-edomu mĩeri ĩtatũ hamwe na andũ a nyũmba yake. Nake Jehova akĩrathima andũ acio a nyũmba ya Obedi-edomu, o na kĩrĩa gĩothe aarĩ nakĩo.Na rĩrĩ, Hiramu, mũthamaki wa Turo, akĩrekeria Daudi andũ, na akĩmũtwarithĩria mĩtarakwa, na aaki na mahiga, o na atharamara, makamwakĩre nyũmba.Nake Daudi agĩkĩona atĩ Jehova nĩamũhandĩte atũũre e mũthamaki wa gũthamakĩra Isiraeli, nĩ gũkorũo ũthamaki wake nĩwanenehetio mũno, nĩ ũndũ wa andũ ake Isiraeli.Nake Daudi akĩĩhikĩria aka angĩ kũu Jerusalemu; ningĩ Daudi agĩciara ihĩĩ ingĩ o na airĩtu.Namo marĩĩtwa ma ciana iria aagĩire nacio kũu Jerusalemu nĩmo maya: nĩ Shamua, na Shobabu, na Nathani, na Suleimani,na Ibiharu, na Elishua, na Elipeleti,na Noga, na Nefegu, na Jafia,na Elishama, na Beeliada, na Elifeleti.Na rĩrĩ, hĩndĩ ĩrĩa Afilisiti maaiguire atĩ Daudi nĩaitĩrĩirio maguta atuĩke mũthamaki wa Aisiraeli othe-rĩ, Afilisiti acio othe magĩkĩambata magacarie Daudi; nake Daudi akĩigua ũhoru ũcio, akiumagara akahũrane nao.Nao Afilisiti magĩkorũo mathiĩte gũtharĩka gĩtuamba kĩa Refaimu.Nake Daudi agĩgĩtuĩria ũhoro he Ngai, akĩũria atĩrĩ, Nĩngwambata ’thiĩ ngahũrane na Afilisiti? Ningĩ-rĩ, nĩũkũmarekereria ũmaneane moko-inĩ makwa hihi? Nake Jehova akĩmwĩra atĩrĩ, Ambata, nĩ ũndũ nĩngũmarekereria ndĩmaneane moko-inĩ maku.Tondũ ũcio magĩkĩambata magĩkinya Baali-perazimu, nake Daudi akĩmahũrĩra kuo; ningĩ Daudi akiuga atĩrĩ, Ngai nĩoinangĩte thũ ciakwa na guoko gwakwa o ta ũrĩa maĩ matathũragĩra handũ makoina. Na tondũ ũcio magĩĩta handũ hau Baali-perazimu.Nao magĩgĩtiga ngai ciao hau; nake Daudi agĩathana, nao andũ magĩcicina na mwaki.Ningĩ Afilisiti magĩtharĩka gĩtuamba kĩu o rĩngĩ.Nake Daudi agĩcoka agĩtuĩria ũhoro he Ngai rĩngĩ; Ngai agĩkĩmwĩra atĩrĩ, Tiga kwambata atĩ nĩguo ũkamakore, no garũrũka ũtigane nao, ũmarutie na kũrĩa kũng’etheire mĩkũngũgũ-inĩ.Na gũgatuĩka atĩrĩ, atĩ rĩrĩa ũrĩigua ta kũrĩ andũ megũthiĩ makĩrumagia thĩ mĩkũngũgũ-inĩ ĩo igũrũ-rĩ, ũkĩarahũke ũthiĩ ũkarũe mbaara, nĩ gũkorũo Ngai nĩoimagarĩte akũgĩe mbere nĩguo akahũre ita ya Afilisiti.Nake Daudi agĩgĩĩka o ta ũguo Ngai aamwathire; nao makĩhũra mbũtũ ĩo ya ita ya Afilisiti mamĩrutĩtie Gibeoni o nginya Gezeri.Nayo ngumo ya Daudi ĩkĩiyũra mabũrũri mothe, nake Jehova agĩgĩtũma etigĩrũo nĩ ndũrĩrĩ ciothe.Nake Daudi eakithĩirie nyũmba o kũu itũũra rĩa Daudi; narĩo ithandũkũ rĩa Ngai akĩrĩthondekera handũ, akĩrĩambĩra hema ho.Hĩndĩ ĩo Daudi agĩkiuga atĩrĩ, Gũtirĩ mũndũ o na ũrĩkũ wagĩrĩirũo nĩ gũkuua ithandũkũ rĩa Ngai tiga o Alawii; nĩ gũkorũo acio nĩo Jehova aathurire makuuage ithandũkũ rĩa Ngai, o na matũũre mamũtungatagĩra tene na tene.Nake Daudi agĩgĩcokanĩrĩria Isiraeli othe kũu Jerusalemu, nĩguo maambatie ithandũkũ rĩa Jehova, marĩtware handũ harĩo o hau aarĩthondekeire.Daudi agĩgĩcokanĩrĩria ariũ a Haruni, o na Alawii.Na rĩrĩ, thĩinĩ wa ariũ a Kohathu agĩĩta Urieli ũrĩa warĩ mũnene wao, o na ariũ a ithe igana rĩa mĩrongo ĩĩrĩ;ningĩ thĩinĩ wa ariũ a Merari, agĩĩta Asaia, ũrĩa warĩ mũnene wao, o na ariũ a ithe magana merĩ ma mĩrongo ĩĩrĩ;na thĩinĩ wa ariũ a Gerishomu agĩĩta Joeli, ũrĩa warĩ mũnene wao, na ariũ a ithe igana rĩa mĩrongo ĩtatũ;ningĩ thĩinĩ wa ariũ a Elizafani, agĩĩta Shemaia, ũrĩa warĩ mũnene wao, na ariũ a ithe magana merĩ;na thĩinĩ wa ariũ a Hebironi agĩĩta Elieli, ũrĩa warĩ mũnene wao, na ariũ a ithe mĩrongo ĩnana;ningĩ thĩinĩ wa ariũ a Uzieli, agĩĩta Aminadabu, ũrĩa warĩ mũnene wao, na ariũ a ithe igana rĩa ikũmi na erĩ.Ningĩ Daudi agĩĩtithia Zadoku na Abiatharu, athĩnjĩri-Ngai, o na Alawii aya, Urieli, na Asaia, na Joeli, na Shemaia, na Elieli, na Aminadabu,agĩkĩmera atĩrĩ, Inyuĩ nĩ inyuĩ anene thĩinĩ wa nyũmba cia maithe ma Alawii; wĩtheriei, inyuene o na ariũ a ithe wanyu, nĩ getha mũkaambatie ithandũkũ rĩa Jehova, Ngai wa Isiraeli, mũrĩtware o handũ harĩa ndĩrĩthondekeire.Nĩ gũkorũo tondũ wa ũrĩa mwaagire kũrĩkuua o mbere-rĩ, nĩkĩo Jehova Ngai witũ aatũguthũkĩire, nĩ gũkorũo tũtiamũrongoririe ta ũrĩa gwathanĩtwo watho-inĩ.Tondũ ũcio athĩnjĩri-Ngai o na Alawii magĩĩtheria nĩguo makaambatie ithandũkũ rĩa Jehova, Ngai wa Isiraeli.Nacio ciana cia Alawii igĩkuua ithandũkũ rĩa Ngai na ciande ciacio iciigĩrĩire mĩtĩ yarĩo ĩrĩa mĩraya, o ta ũrĩa Musa aathanĩte, o na ta ũrĩa uuge wa Jehova watariĩ.Nake Daudi akĩaria na mũnene wa Alawii nĩguo athure ariũ a ithe wao arĩa aini, marĩ na inyamũ ciao iria ihũragwo gũkĩinwo nyĩmbo, nacio nĩ inanda cia kĩnubi, na inanda nene cia mũgeto, o na thĩinĩ iria ihũrithanagio ikagamba, nĩguo matongorie rũĩmbo moete mĩgambo yao na igũrũ na gĩkeno.Tondũ ũcio Alawii magĩthura Hemani wa Joeli; ningĩ thĩinĩ wa ariũ a ithe magĩthura Asafu wa Berekia; o na ningĩ thĩinĩ wa ariũ a Merari, ariũ a ithe wao, magĩthura Ethani wa Kushaia;na ningĩ hamwe na acio magĩthura ariũ a ithe wao arĩa anyinyanyinyi, nao nĩ Zekaria, na Beni, na Jaazieli, na Shemiramothu, na Jehieli, na Uni, na Eliabu, na Benaia, na Maaseia, na Matithia, na Elifelehu, na Mikineia, hamwe na Obedi-edomu na Jeieli, aikaria mũromo.Tondũ ũcio aini arĩa metagwo Hemani na Asafu na Ethani magĩgĩthurũo a kũhũra thani cia gĩcango cia kũhũrithanio igambe mũno;nake Zekaria, na Azieli, na Shemiramothu, na Jehieli, na Uni, na Eliabu, na Maaseia, na Benaia, a kũhũra inanda cia kĩnubi iria ithondekagwo cia mũgambĩre mũceke wa kuoyũo na igũrũ;na Matithia, na Elifelehu, na Mikineia, na Obedi-edomu, na Jeieli, na Azazia, a kũhũra inanda iria ithondekagwo cia mĩgambo ĩkũruruma, cia gũtongoria ũkũi.Nake Kenania, mũnene wa Alawii, nĩwe warĩ mũinithia wa rũĩmbo, na muonania wa ũrĩa rũkũinwo, nĩ ũndũ aarĩ mũũgĩ.Nao Berekia na Elikana nĩo maaikaragia ikunĩkĩro rĩa ithandũkũ rĩa Ngai.Ningĩ Shebania, na Joshafatu, na Nethaneli, na Amasai, na Zekaria, na Benaia, na Eliezeri, athĩnjĩri-Ngai, nĩo maahuhaga macoro matongoretie ithandũkũ rĩa Ngai; o nao Obedi-edomu na Jehia no maaikaragia ikunĩkĩro rĩa ithandũkũ rĩu.Ũguo nĩguo Daudi na athuri a Isiraeli, o na anene a athigari ngiri, maathiire makaambatie ithandũkũ rĩa Jehova rĩa kĩrĩkanĩro, marĩrute mũciĩ wa Obedi-edomu makenete;na gũgĩkinya atĩrĩ, atĩ tondũ wa ũrĩa Ngai aateithirie Alawii acio maakuuĩte ithandũkũ rĩa Jehova rĩa kĩrĩkanĩro, magĩgĩthĩnja ndegwa mũgwanja, o na ndũrũme mũgwanja, magĩciruta igongona.Nake Daudi aakĩĩhumbĩte nguo ndaya ya gatani ĩrĩa njega mũno me na Alawii othe arĩa maakuuĩte ithandũkũ rĩa Jehova, o na aini, o na Kenania, mũinithia wa rũĩmbo rũrĩa rũainagwo nĩ acio aini; Daudi agĩgĩkorũo ehumbĩte ebodi ya gatani.Ũguo nĩguo Aisiraeli othe maambatirie ithandũkũ rĩa Jehova rĩa kĩrĩkanĩro, makĩanagĩrĩra mũno, o na gũkĩhuhagwo coro, o na tũrumbeta, o na gũkĩhũrithanagio thani, o na gũkĩinagwo mũno na inanda cia kĩnubi, o na inanda nene cia mũgeto.Na gũgĩkinya atĩrĩ, atĩ rĩrĩa ithandũkũ rĩa Jehova rĩa kĩrĩkanĩro rĩakinyire itũũra rĩa Daudi, Mikali, mwarĩ wa Saulu, agĩcũthĩrĩria na nja arĩ ndirica-inĩ, akĩona mũthamaki akĩrũũgarũũga akĩinaga; akĩmũnyarara na ngoro yake.Nao magĩgĩtonyia ithandũkũ rĩa Ngai, makĩrĩiga o gatagatĩ ka hema ĩrĩa Daudi aambĩte nĩ ũndũ warĩo; makĩrutĩra magongona ma gũcinwo o na ma ũiguano kũu mbere ya Ngai.Na rĩrĩ, Daudi aarĩkia kũruta mahaki macio ma njino, o na magongona ma ũiguano, akĩrathima andũ acio rĩĩtwa-inĩ rĩa Jehova.Nao andũ a Isiraeli othe, arũme o na andũ-a-nja, mũndũ o mũndũ akĩmahe mũgate ũmwe na gĩcunjĩ kĩa nyama, o na gĩkũmba gĩa thabibu nyũmũ.Nake agĩgĩtua Alawii amwe aruti wĩra kũu ithandũkũ rĩa Jehova rĩarĩ, nĩguo maririkanagie andũ maũndũ, o na macokagĩrie Jehova Ngai wa Isiraeli ngatho, o na mamũgoocage;nake Asafu nĩwe warĩ mũnene wao, na thutha wake nĩ Zekaria, na Jeieli, na Shemiramothu, na Jehieli, na Matithia, na Eliabu, na Benaia, na Obedi-edomu, na Jeieli, nao maarĩ na inanda cia kĩnubi, o na inanda nene cia mũgeto; nake Asafu aarĩ na thani iria ihũrithanagio ikagamba mũno;nao Benaia, na Jahazieli, athĩnjĩri-Ngai, maarĩ na macoro ma kũhuhaga hĩndĩ ciothe, marũgamĩte kũu mbere ya ithandũkũ rĩa Ngai rĩa kĩrĩkanĩro.Mũthenya ũcio-rĩ, nĩguo Daudi aambĩrĩirie gũtua ũhoro wa atĩ Jehova acokagĩrio ngatho nĩ Asafu na ariũ acio a ithe gũkĩinagwo nyĩmbo.Ĩ gĩcokeriei Jehova ngatho, anĩrĩrai ngumo ya rĩĩtwa rĩake;Ũhoro wa ciĩko ciake ũmenyithiei irĩndĩ ciothe cia thĩ;Mũinĩrei, mũmũkumie na nyĩmbo;Kĩheanei ũhoro wa maũndũ mothe ma kũgegania marĩa aaneka.Wĩrahei nĩ ũndũ wa rĩĩtwa rĩu rĩake rĩamũre;Ngoro cia arĩa marongoragia Jehova-rĩ, ta nĩikene.Rongoragiai Jehova, o naguo hinya wake;Rongoragiai ũthiũ wake o hingo ciothe.Ririkanagai maũndũ ma kũgegania marĩa aaneka,Mũkĩririkane morirũ make, o na matuĩro ma kanua gake,Inyuĩ mbeũ ya Isiraeli, ndungata yake,O inyuĩ ciana cia Jakubu, inyuĩ andũ ake athure.Ũcio nĩwe Jehova, Ngai witũ;Matuĩro make makinyaga gũkũ thĩ guothe.Tũũrai mũririkaine kĩrĩkanĩro gĩake tene na tene,O ũhoro ũcio aathanire ũrũmagĩrĩrũo nginya njiaro ngiri,O kĩrĩkanĩro kĩu aarĩkanĩire na Iburahimu,O na mwĩhĩtwa o ũrĩa ehĩtire harĩ Isaaka,Agĩcoka agĩkĩrũmĩria Jakubu gĩtuĩke watho wa kũrũmagĩrĩrũo,Na gĩtuĩke kĩrĩkanĩro gĩa tene na tene harĩ Isiraeli;Akiuga atĩrĩ, Wee nĩwe ngahe bũrũri wa Kanaani,Ũtuĩke igai rĩaku rĩrĩa wathĩrĩirio;Na no hĩndĩ ĩrĩa mwarĩ andũ anyinyi mũgĩtarũo;Ĩĩ-ni, anyinyi mũno, o na mũrĩ ageni kuo;Na no gũthama maathamangaga makoima rũrĩrĩ-inĩ rũmwe magathiĩ rũrĩrĩ-inĩ rũngĩ,Magakiuma kwa mũthamaki ũyũ magathiĩ rũrĩrĩ-inĩ rũngĩ.Ndaarekaga mũndũ o na ũmwe amanyarire,Ĩĩ, ti-itherũ nĩaarũithirie athamaki nĩ ũndũ wao,Akiuga atĩrĩ, Menyai mũhutie andũ akwa aya njitĩrĩirie maguta;Anabii aya akwa-rĩ, menyai mũmeke ũũru.Inĩrai Jehova, inyuĩ andũ othe a thĩ,Mũhunjagie ũhoro wa kũhonokania gwake mũthenya o mũthenya.Mũganage ũhoro wa riri wake ndũrĩrĩ-inĩ,Mawĩko make ma kũgegania mũkĩmaganĩre iruka ciothe,Nĩ gũkorũo Jehova nĩ mũnene, na nĩ wa kũgoocwo mũno,We nĩ wa gwĩtigĩrũo gũkĩra ngai ciothe.Thima-rĩ, ngai icio ciothe cia irĩndĩ no indo itarĩ kĩene,No Jehova nĩwe wombire igũrũ.Mbere-inĩ yake hatũũraga ũtĩĩku o na ũkaru,Kũu gwake gũgagĩtũũra hinya o na gĩkeno.Kumiai Jehova, inyuĩ mĩhĩrĩga ya iruka ciothe,Mũkumie Jehova nĩ ũndũ nĩwe wĩ riri na e na hinya.Ĩkĩrĩrai Jehova nĩ kũgwetaga rĩĩtwa rĩake rĩĩ riri;Ũkai na ihaki, mũthengerere mbere yake.Inamĩrĩrai Jehova mũmũhoe, mwĩgemetie ũgemu ũrĩa wa ũtheru,Inainai mwĩ mbere yake, inyuĩ andũ othe a thĩ.Thĩ nĩ kũrũmia amĩrũmĩtie, o ũndũ ĩtangĩenyenyeka.Igũrũ ta nĩrĩkene, thĩ nayo nĩĩcanjamũke;Rekei kuugwo ndũrĩrĩ-inĩ atĩrĩ, Nĩ hĩndĩ Jehova agwatĩte gũthamaka.Iria rĩrĩa inene nĩrĩrurume, o na kĩrĩa gĩothe kĩrĩiyũire;Werũ naguo nĩũkenũrũrũke, o na indo ciothe iria irĩ kuo;Hĩndĩ ĩo o nayo mĩtĩ ya mũtitũ no ĩkũngũĩre mbere ya Jehova nĩ gũkena,Nĩ ũndũ nĩegũũka gũthamaka thĩ.Ĩ gĩcokeriei Jehova ngatho, tondũ nĩ mwega,Tondũ ũtugi wake nĩ wa tene na tene.Inyuĩ na inyuĩ ugai atĩrĩ, Tũhonokie, wee Ngai wa ũhonokio witũ,Ũtũcokanĩrĩrie ũtũhonokie harĩ ndũrĩrĩ,Nĩ getha rĩĩtwa rĩaku rĩamũre tũrĩcokagĩrie ngatho,Tũgĩtũũre twĩrahaga nĩ ũndũ wa ũkumio waku.Jehova arogathagwo, o we Ngai wa Isiraeli,Kuuma o tene wa tene nginya o tene na tene.Nao andũ othe magĩkiuga, Amen, na makĩgooca Jehova.Nake Daudi agĩgĩtiga Asafu, na ariũ a ithe, o hau mbere ya ithandũkũ rĩa Jehova rĩa kĩrĩkanĩro, nĩ getha matũũre matungataga marĩ o kũu ithandũkũ rĩu rĩarĩ, o ta ũrĩa ũtungati wa mũthenya o mũthenya watariĩ;o nake Obedi-edomu akĩmũtiga hau, hamwe na ariũ a ithe, andũ mĩrongo ĩtandatũ na anana; nao aa Obedi-edomu ũcio ũngĩ, mũrũ wa Jeduthuni, o na Hosa, acio nĩo maatuĩkire aikaria mũromo;nake Zadoku, mũthĩnjĩri-Ngai, o na ariũ a ithe arĩa athĩnjĩri-Ngai, akĩmatiga maikarage mbere ya gĩikaro kĩa Jehova itĩri-inĩ rĩa kũndũ gũtũũgĩru rĩa kũu Gibeoni,nĩguo marutagĩre Jehova mahaki ma njino igũrũ rĩa kĩgongona kĩa mahaki macio ma njino hĩndĩ ciothe rũcinĩ na hwaĩ-inĩ, o ta ũrĩa maũndũ mothe maatariĩ marĩa maandĩkĩtwo watho-inĩ wa Jehova, ũrĩa aathire Isiraeli.Nao maarĩ hamwe na Hemani, na Jeduthuni, o na arĩa angĩ arĩa maathurirũo makĩgwetwo marĩĩtwa mao, nĩ getha magathage Jehova nĩ ũndũ wa ũrĩa tha ciake itũũraga tene na tene.Nao aa Hemini na Jeduthuni maarĩ na macoro o na thani iria ihũrithanagio ikagamba cia kũheo andũ arĩa maacigambagia, o na inyamũ ingĩ cia kũinĩra Ngai nacio; na ariũ a Jeduthuni nĩo maaikaragia mũromo.Nao andũ othe magĩĩthiĩra, mũndũ o mũndũ akĩinũka gwake mũciĩ; nake Daudi akĩhũndũka nĩguo akarathime nyũmba yake.Na gũgĩkinya atĩrĩ, atĩ hĩndĩ ĩrĩa Daudi etũũrĩire o gwake mũciĩ-rĩ, agĩkĩĩra Nathani, mũnabii, atĩrĩ, Rĩu-rĩ, niĩ ndĩgĩtũũraga nyũmba yakĩtwo na mĩtarakwa, no ithandũkũ rĩa Jehova rĩa kĩrĩkanĩro rĩtũire rĩhumbĩirũo na matama.Nake Nathani agĩkĩĩra Daudi atĩrĩ, Ĩka ũndũ o wothe ũrĩa wĩ ngoro-inĩ yaku, nĩ gũkorũo Ngai e hamwe nawe.Na gũgĩkinya atĩrĩ, atĩ ũtukũ o ro ũcio ndũmĩrĩri ya Ngai ĩgĩkinyĩrĩra Nathani, akĩĩrũo atĩrĩ,Thiĩ ũkere Daudi ndungata yakwa atĩrĩ, Jehova oiga ũũ: Wee tiwe ũkũnjakĩra nyũmba atĩ nĩguo ndĩmĩtũũre,kuona atĩ ndirĩ ndatũũra nyũmba kuuma mũthenya ũrĩa ndaambatirie Isiraeli, o na ũmũthĩ; no ndũire ’thamaga ngoima hema-inĩ ĩmwe, ngathiĩ hema-inĩ ĩrĩa ingĩ, o na ngoima gĩikaro-inĩ kĩmwe, ngathiĩ kĩrĩa kĩngĩ.Atĩrĩrĩ, kũndũ kũrĩa guothe ndanathiĩ na Isiraeli othe-rĩ, ndĩ ndaaria kiugo o na kĩmwe hihi na mũtiirĩrĩri-bũrũri o na ũmwe wa atiirĩrĩri-bũrũri a Isiraeli arĩa ndaathire marĩithagie andũ akwa, ngĩũria ũũ: Nĩ kĩ kĩanagiria mũnjakĩre nyũmba ya mĩtarakwa?Na rĩu tondũ ũcio nĩ wega ũkere Daudi ndungata yakwa atĩrĩ, Jehova Mũnene wa ita oiga ũũ: Atĩrĩrĩ, ndakũrutire ciugũ-inĩ cia mbũri ũtige gũcirũmĩrĩra nĩ getha ũtuĩke mũnene wa gwathaga andũ akwa Isiraeli,na nĩnjikarĩte hamwe nawe kũndũ kũrĩa guothe wanathiĩ, na nĩ’ninĩte thũ ciaku ciothe, ikehera mbere yaku; na nĩngũtũma ũgĩe igweta, o ta andũ a gũkũ thĩ arĩa marĩ igweta mũno.Nao andũ akwa Isiraeli nĩngũmathurĩra handũ, ndĩmahande ho, nĩ getha matũũrage handũ hao kĩũmbe, na matigacoke gũthamio rĩngĩ o na rĩ, o na kana ciana iria njaganu icoke kũmahinyaria o na atĩa, o ta ũrĩa ciekaga tene,o na ta ũrĩa gwatariĩ kuuma mũthenya ũrĩa ndaathanire ngiuga atĩ atiirĩrĩri-bũrũri akwa matuĩke a gwathaga andũ akwa Isiraeli. Na nĩngatoria thũ ciaku ciothe. O na ningĩ ngũkwĩra atĩ Jehova nĩakahanda nyũmba yaku thutha waku.Na nĩgũgakinya atĩrĩ, atĩ hĩndĩ ĩrĩa matukũ maku makahingio, nawe ũtuĩke no mũhaka ũthiĩ ũgaikare hamwe na mathoguo, nĩngahanda mũndũ wa mbeũ yaku ĩrĩa ĩgoka thutha waku, ũrĩa ũgakorũo arĩ wa ariũ aku; o naguo ũthamaki wake nĩngatũma ũikare ũrũmĩte mũno.Mũndũ ũcio nĩwe ũkanjakĩra nyũmba, na nĩngatũma ũhoro wake wa gũikarĩra gĩtĩ gĩake gĩa ũthamaki ũtũũre ũrũmĩte mũno tene na tene.Na nĩ niĩ ngatuĩka ithe, nake atuĩke mũrũ wakwa; na ndikamũthengeria tha ciakwa, o ta ũrĩa ndacithengirie harĩ ũrĩa warĩ kuo mbere yaku;no rĩrĩ, nĩngatũma atũũre nyũmba-inĩ yakwa arũmĩte wega, o na ũthamaki-inĩ wakwa, tene na tene; o nakĩo gĩtĩ gĩake gĩa ũthamaki nĩgĩgaikara kĩrũmĩte wega tene na tene.Na rĩrĩ, o ta ũrĩa ciugo icio ciothe ciatariĩ, o na ta ũrĩa ũhoro wa Ngai watariĩ ũrĩa waguũrĩirio Nathani, ũguo noguo aaririe akĩĩra Daudi.Hĩndĩ ĩo mũthamaki Daudi agĩtonya agĩikara thĩ mbere ya Jehova, agĩkiuga ũũ: Atĩrĩrĩ, Jehova Ngai, niĩ ndĩ ũ, o nayo nyũmba yakwa-rĩ, nĩ ndũũ, atĩ nĩkĩo ũnginyĩtie o haha ndĩ?Na rĩrĩ, Ngai, ũndũ ũcio nĩũwonete na maitho maku ta ũrĩ mũnyinyi, ũgagĩcoka kwaria ũhoro ũkoniĩ nyũmba yakwa wa ihinda iraya rĩrĩa rĩgoka thutha-inĩ; o na ningĩ, Jehova Ngai, nĩũ’thurĩte ta ndĩ ũmwe wa andũ arĩa anene mũno.Niĩ na niĩ Daudi-rĩ, nĩ ũndũ ũrĩkũ ingĩgĩcoka gũkwĩra makĩria ũkoniĩ maũndũ ma gĩtĩo marĩa niĩ, ndungata yaku, njĩkĩtwo? Nĩ ũndũ-rĩ, wee nĩũnjũĩ, niĩ ndungata yaku.Wee, Jehova, tondũ wa ndungata yaku, o na ũndũ wa ũrĩa wendete gwĩka na ngoro yaku, nĩkĩo wĩkĩte maũndũ macio manene ũguo, nĩ getha ũmenyithanie ũhoro wa maũndũ macio manene.Atĩrĩrĩ, Jehova, gũtirĩ ũngĩ ũhaana tawe, o na kana gũkagĩa Ngai ũngĩ tiga wee, o ta ũrĩa ũhoro wothe ũrĩa twĩiguĩrĩire na matũ maitũ ũtariĩ.Ningĩ-rĩ, nĩ rũrĩrĩ rũrĩkũ gũkũ thĩ rũtariĩ ta andũ aku Isiraeli, o aya Ngai aathiire gwĩkũũrĩra matuĩke rũrĩrĩ rũake kĩũmbe, nĩ getha wĩgĩĩre igweta maũndũ-inĩ manene ma kũmakania na ũndũ wa kũingata ndũrĩrĩ cieherere andũ aku aya wakũũrire, ũkĩmaruta Misiri?Nĩ gũkorũo andũ aya aku, Isiraeli, nĩo watuire andũ aku kĩũmbe tene na tene; nawe, wee Jehova, ũgĩtuĩka Ngai wao.Na rĩu, Jehova, tũma atĩ ũhoro ũcio warĩtie ũngoniĩ niĩ ndungata yaku, o na ũkoniĩ nyũmba yakwa, ũtũũre ũrũmĩtio tene na tene, na wĩke o ta ũguo uugĩte.Narĩo rĩĩtwa rĩaku tũma rĩtũũre rĩrũmĩte, o na rĩnenehagio tene na tene, na kwĩragwo atĩrĩ, Jehova Mũnene wa ita nĩwe Ngai wa Isiraeli, ti-itherũ nĩwe Ngai wa Isiraeli. O nayo nyũmba ya Daudi ndungata yaku nĩĩhandĩtwo ĩkarũma wega mbere yaku.Nĩ gũkorũo wee, Ngai wakwa, nĩũnguũrĩirie, niĩ, ndungata yaku, ũndũ ũyũ wa atĩ nĩũka’handĩra nyũmba yakwa, na tondũ ũcio niĩ, ndungata yaku, nĩnyonete arĩ wega na ngoro yakwa atĩ ngũhoe ndĩ mbere yaku.Na rĩu, Jehova, wee nĩwe Ngai, na nĩũnjĩrĩire niĩ, ndungata yaku, ũndũ ũcio mwega;na rĩu nĩwonete arĩ wega kũrathima nyũmba yakwa, niĩ ndungata yaku, nĩ getha ĩtũũre ĩrĩ mbere yaku tene na tene; nĩ gũkorũo wee, Jehova, nĩũmĩrathimĩte na nĩĩgũtũũra ĩrĩ ndathime tene na tene.Na gũgĩkinya atĩrĩ, atĩ thutha wa maũndũ macio, Daudi akĩhũra Afilisiti, akĩmatoria biũ; agĩtunyana Gathu hamwe na matũũra marĩo, akĩrĩruta moko-inĩ ma Afilisiti.Ningĩ akĩhũra Amoabi; nao Amoabi magĩtuĩka ndungata cia Daudi makamũhothagĩra mũhothi.Ningĩ Daudi akĩhũra Hadarezeri, mũthamaki wa Zoba, akĩmũkinyia Hamathu, e ithiĩro rĩa gũtũma ũthamaki wake ũrũme wega o kũu gũkuhĩ na Rũũĩ rũa Farati.Nake Daudi agĩkĩmũtunya ngari cia ita ngiri ĩmwe, o na andũ ngiri mũgwanja arĩa maathiaga mahaicĩte mbarathi, na andũ arĩa metwaraga na magũrũ ngiri mĩrongo ĩĩrĩ; nacio mbarathi ciothe cia ngari agĩcitemenga magũrũ agĩcithuithia, no nĩaatigirie imwe cia kũigana gũkururia ngari igana rĩmwe.Na rĩrĩa Asuriata a Dameski maathiire gũteithia Hadarezeri, mũthamaki wa Zoba, Daudi akĩũraga Asuriata ngiri mĩrongo ĩĩrĩ na igĩrĩ thĩinĩ wao.Thutha wa ũguo Daudi akĩiga athigari a kũrangĩra kũndũ o kũndũ kũu Suriata ya Dameski; nao Asuriata magĩgĩtuĩka ndungata cia Daudi, makamũhothagĩra mũhothi. Nake Jehova agĩgĩtũma Daudi ahootane kũndũ guothe kũrĩa aathiaga.Nake Daudi akĩoya ngo cia thahabu iria ndungata cia Hadarezeri ciarĩ nacio, agĩcitwara Jerusalemu.Ningĩ Daudi akĩruta icango nyingĩ mũno Tibihathu, na Kuni, matũũra marĩa ma Hadarezeri, nacio nĩcio Suleimani aathondekire itangi rĩrĩa rĩĩtagwo karia ga gĩcango nacio, o na itugĩ, o na indo iria ingĩ cia gĩcango.Na rĩrĩ, hĩndĩ ĩrĩa Tou, mũthamaki wa Hamathu, aaiguire atĩ Daudi nĩaahũrĩte ita yothe ya Hadarezeri, mũthamaki wa Zoba,akĩrekia Hadoramu, mũrũwe, he mũthamaki Daudi, akamũgeithie, o na akamũrathimithie, nĩ ũndũ wa ũrĩa maarũite na Hadarezeri akamũhũra biũ; nĩ gũkorũo Hadarezeri na Tou nĩmaagĩaga na mbaara kaingĩ. Nake agĩgĩthiĩ akuuĩte indo cia mĩthemba yothe cia thahabu, o na betha, o na icango.O nacio indo icio Daudi agĩciamũrĩra Jehova, hamwe na indo iria ingĩ cia betha, o na cia thahabu, iria aakuuĩte akaruta ndũrĩrĩ-inĩ ciothe; nacio indo icio cioimĩte Edomu, o na Moabi, o na gwa ciana cia Amoni, o na kwa Afilisiti, o na kwa Amaleki.O na ningĩ, Abishai, mũrũ wa Zeruia, akĩũragĩra andũ ngiri ikũmi na inyanya a Aedomu o kũu Gĩtuamba gĩa Cumbĩ.Nake agĩkĩiga athigari a kũrangĩra kũu Edomu; nao Aedomu othe magĩtuĩka ndungata cia Daudi. Nake Jehova agĩtũma Daudi ahootane kũndũ guothe kũrĩa aathiaga.Daudi agĩgĩthamaka bũrũri wothe wa Isiraeli, o na agatuithanagia andũ ake othe macira, namo macira macio akamatuithanagia na kĩhooto.Nake Joabu, mũrũ wa Zeruia, nĩwe warĩ mũnene wa mbũtũ cia ita; o nake Jehoshafatu, mũrũ wa Ahiludu, nĩwe warĩ mwandĩki maũndũ ma ihinda rĩu;o nake Zadoku, mũrũ wa Ahitubu, na Ahimeleku, mũrũ wa Abiatharu, nĩo maarĩ athĩnjĩri-Ngai; o nake Shavisha nĩwe warĩ mwandĩki-marũa;nake Benaia, mũrũ wa Jehoiada, nĩwe warĩ mũrori wa Akerethi na Apelethi; nao ariũ a Daudi nĩo maarĩ anene a gũikarania na mũthamaki.Na gũgĩkinya atĩrĩ, atĩ thutha wa maũndũ macio, Nahashu, mũthamaki wa ciana cia Amoni, agĩkua, nake mũrũwe agĩthamaka ithenya rĩake.Nake Daudi akiuga atĩrĩ, Nĩngwĩka Hanuni, mũrũ wa Nahashu, maũndũ mega ma ũtugi, nĩ ũndũ ithe nake nĩaanjĩkire maũndũ mega ma ũtugi. Na tondũ ũcio Daudi akĩrekia andũ makamũkirie maithori nĩ ũndũ wa gĩkuũ gĩa ithe. Nacio ndungata icio cia Daudi igĩgĩthiĩ, igĩkinya bũrũri wa ciana cia Amoni kwĩ Hanuni ikamũkirie maithori.No rĩrĩ, anene a ciana cia Amoni makĩũria Hanuni atĩrĩ, Anga ũgwĩciria atĩ Daudi nĩ gũtĩa atĩĩte thoguo mũno ma, atĩ nĩkĩo akũrekeirie andũ a gũgũkiria maithori? Githĩ ndungata ciake ti gũũka ciũkĩte gũtuĩria maũndũ, o na ing’aũranie bũrũri nĩ ũndũ wa kũũthigana?Tondũ ũcio Hanuni akĩnyitithia ndungata icio cia Daudi, agĩcienjithia nderu, o nacio nguo ciacio agĩcitinanĩria na gatagatĩ itina-inĩ, agĩcirekia ciĩthiĩre.Hagĩgĩthiĩ andũ makĩhe Daudi ũhoro wa ũrĩa andũ acio mekĩtwo. Nake akĩrekia andũ makamatũnge; nĩ ũndũ andũ acio nĩmaaconorithĩtio mũno mũno. Nake mũthamaki agĩkiuga atĩrĩ, Ikarai o kũu Jeriko o nginya nderu cianyu imere, na hĩndĩ ĩo mũgagĩcoka gũkũ.Na rĩrĩ, hĩndĩ ĩrĩa ciana cia Amoni cionire atĩ nĩciĩtuĩte o ta kĩndũ gĩthũũrĩtwo mũno nĩ Daudi-rĩ, Hanuni, o na ciana cia Amoni, magĩtwarithia taranda ngiri cia betha cia ihaki, nĩguo mateithio na ngari cia ita, o na andũ arĩa mathiaga mahaicĩte mbarathi, moimĩte Mesopotamia, o na Aramu-maaka, o na Zoba.Magĩkĩhakana magĩteithio na ngari cia ita ngiri mĩrongo ĩtatũ na igĩrĩ, hamwe na mũthamaki wa Maaka, o na andũ ake; nao magĩthiĩ makĩamba hema ciao Medeba. Nacio ciana cia Amoni igĩĩcokanĩrĩria ciumĩte matũũra-inĩ ma cio, igĩgĩthiĩ kũhũrana mbaara.Na rĩrĩ, Daudi aaigua ũhoro ũcio, akĩrekia Joabu, o na ita yothe ya andũ arĩa njamba.Nacio ciana cia Amoni ikiumagara, ikĩarania ita yacio kĩhingo-inĩ gĩa itũũra; nao athamaki arĩa maathiĩte kũu mbaara-inĩ magĩkorũo marĩ oiki handũ werũ-inĩ.Na rĩrĩ, hĩndĩ ĩrĩa Joabu onire atĩ ita nĩyaranĩtio na mbere yake o na thutha wake-rĩ, agĩcokanĩrĩria andũ amwe a Isiraeli, njamba iria thure, akĩmaarania nĩguo mahũrane na Asuriata;nao andũ arĩa angĩ akĩmekĩra moko-inĩ ma Abishai, mũrũ wa ithe, o nao akĩmaarania nĩguo mahũrane na ciana cia Amoni.Nake agĩkĩĩra Abishai atĩrĩ, Asuriata maangĩria hinya-rĩ, ũkĩndeithie; no ciana cia Amoni ciagũkĩria hinya, nĩngũgũteithia.Ũmĩrĩria mũno, tũhũrane ta arũme ki, nĩ ũndũ wa andũ aitũ, o na ũndũ wa matũũra marĩa ma Ngai witũ; nake Jehova aroeka o ta ũrĩa ekuona kwagĩrĩire.Tondũ ũcio Joabu, o na arĩa maarĩ hamwe nake, magĩthengerera ita-inĩ, makahũrane na Asuriata; nao Asuriata magĩkĩmũũrĩra.Na rĩrĩ, hĩndĩ ĩrĩa ciana cia Amoni cionire atĩ Asuriata mekũũra-rĩ, o nacio ikĩũrĩra Abishai, mũrũ wa ithe, igĩtonya itũũra rĩacio. Hĩndĩ ĩo Joabu agĩthiĩ Jerusalemu.Na rĩrĩ, hĩndĩ ĩrĩa Asuriata monire atĩ megũtorio nĩ Isiraeli-rĩ, makĩrekia andũ, makĩgĩrithia Asuriata arĩa maarĩ mũrĩmo ũrĩa ũngĩ wa Rũũĩ rũa Farati, me na Shofaku, mũnene wa ita cia Hadarezeri, amatongoretie.Naguo ũndũ ũcio ũkĩĩrũo Daudi; nake agĩgĩcokanĩrĩria Isiraeli othe, nao makĩringa Jorodani, makĩmakorerera makĩarania ita yao mahũrane nao. Na tondũ ũcio hĩndĩ ĩrĩa Daudi aaranirie ita yake okĩrĩre Asuriata-rĩ, magĩkĩhũrana nao.Nao Asuriata acio makĩũrĩra Isiraeli; nake Daudi agĩkĩũraga Asuriata a makari ma ita ngiri mũgwanja, o na arĩa maathiaga na magũrũ ngiri mĩrongo ĩna, na akĩũraga Shofaku, mũnene wa ita yao.Nacio ndungata cia Hadarezeri ciona atĩ igũtorio nĩ Isiraeli, ikĩara ũhoro na Daudi wa atĩ kũgĩe thayũ; igĩgĩcoka kũmũtungatĩra. Nao Asuriata matiigana gũcoka gwĩtĩkĩra gũteithia ciana cia Amoni o na atĩa.Na gũgĩkinya atĩrĩ, atĩ mwaka ũyũ ũngĩ wakinya, o ihinda rĩrĩa athamaki mahũthĩire kuumagara mathiĩ ita-inĩ-rĩ, Joabu agĩtongoria gĩtungati gĩa athigari kĩrĩa kĩarĩ hinya, akĩanangithia bũrũri wa ciana cia Amoni biũ, ningĩ agĩthiĩ akĩrigicĩria Raba arĩtunyane. No rĩrĩ, Daudi aaikarĩte Jerusalemu. Nake Joabu akĩhũra Raba akĩrĩng’aũrania.Nake Daudi agĩkĩruta tanji ya mũthamaki wao mũtwe, akĩona atĩ ũritũ wayo warĩ wa taranda ĩmwe ya thahabu, na nĩyathecereirũo tũhiga twa goro; nayo ĩgĩĩkĩrũo Daudi mũtwe; nacio indo cia itũũra rĩu iria ciatahĩtwo agĩciumagaria, na ciarĩ nyingĩ mũno igakĩrĩrĩria.O nao andũ arĩa maarĩ kuo thĩinĩ akĩmoimagaria, akĩmatua arengi mĩtĩ na mĩthumeno, o na aruti wĩra na harũ cia igera, o na mathanwa. Naguo ũguo noguo Daudi ekire matũũra mothe ma ciana cia Amoni. Nao Daudi na andũ acio othe magĩcoka Jerusalemu.Na gũgĩkinya atĩrĩ, atĩ thutha wa maũndũ macio, hakĩarahũrũo ita kũu Gezeri cia kũhũrana na Afilisiti; nake Sibekai, Mũhushathi, akĩũraga Sipai, wa ariũ a Rafa, nao magĩgĩtorio biũ.Ningĩ hakĩgĩa mbaara o hĩndĩ ĩngĩ ya kũhũrana na Afilisiti; nake Elihanani, mũrũ wa Jairu, akĩũraga Lahami, mũrũ wa nyina na Goliathu ũrĩa Mũgiti; naguo mũtĩ wa itimũ rĩake watariĩ o ta mũtĩ wa mũtambo ũrĩa ũtumaga tama.O na ningĩ gũgĩcoka gũkĩgĩa mbaara o hĩndĩ ĩngĩ kũu Gathu, kũrĩa kwarĩ mũndũ mũraihu mũno kĩũga; na aarĩ na ciara mĩrongo ĩĩrĩ na inya, nĩ ũndũ aarĩ na ciara ithathatũ o guoko, o na ciara ithathatũ o kũgũrũ. Mũndũ ũcio o nake aaciarĩtwo nĩ Rafa ũcio.Na rĩrĩa ogitire Isiraeli, Jonathani, mũrũ wa Shimea, mũrũ wa ithe na Daudi, akĩmũũraga.Acio othe-rĩ, maaciarĩirũo nĩ Rafa ũcio o kũu Gathu; nao makĩũragwo nĩ Daudi na ndungata ciake.Na rĩrĩ, Shaitani agĩkĩĩhanda nĩguo okĩrĩre Isiraeli, akĩarahũra ngoro ya Daudi nĩguo atare Isiraeli.Nake Daudi akĩĩra Joabu, o na anene a andũ atĩrĩ, Thiĩi mũgatare Aisiraeli mũmarutĩtie Biri-shiba o nginya Dani; mũcoke mũndehere ũhoro, nĩ getha ’menye ũrĩa maigana.Nake Joabu akiuga atĩrĩ, Jehova arotũma andũ ake maingĩhe maita igana gũkĩra ũrĩa maigana rĩu magĩtarũo; no rĩrĩ, mũthamaki ũyũ, mwathi wakwa, githĩ acio othe ti ndungata ciaku, wee mwathi wakwa? Nĩ kĩ gĩgũtũma, wee mwathi wakwa, wende gwĩkwo ũguo? Egũkĩhĩtithia Isiraeli ũguo nĩ ũndũ kĩ?No rĩrĩ, o na Joabu oiga ũguo-rĩ, kiugo kĩa mũthamaki nĩkĩamũhootire. Na tondũ ũcio Joabu agĩkiuma hau, akĩgera bũrũri wothe wa Isiraeli, agĩcoka agĩkinya Jerusalemu.Nake Joabu akĩhe Daudi ũhoro wa ũrĩa andũ acio maaiganĩte maatarũo; nao andũ othe a Isiraeli maarĩ arũme ngiri ngiri na ngiri igana, arĩa maacomoraga hiũ cia njora; o nao andũ a Juda maarĩ arũme ngiri magana mana na mĩrongo mũgwanja arĩa maacomoraga hiũ cia njora.No rĩrĩ, andũ a Lawii na Benjamini Joabu ndaigana kũmataranĩria na acio angĩ; nĩ ũndũ ũhoro ũcio wa mũthamaki warĩ mũthũũre mũno nĩ Joabu.Nake Ngai akĩigua ũũru nĩ ũndũ wa ũhoro ũcio, na akĩhũra Isiraeli.Nake Daudi akĩĩra Ngai atĩrĩ, Nĩnjĩhĩtie mũno nĩ ũndũ wa ũndũ ũcio njĩkĩte; no rĩrĩ, rĩu ndagũthaitha ũnjehererie wĩhia ũcio wakwa, niĩ ndungata yaku; nĩ gũkorũo nĩnjĩkĩte ũndũ wa ũkĩgu mũno.Nake Jehova akĩarĩria Gadi, ũrĩa wonagĩra Daudi maũndũ, akĩmwĩra atĩrĩ,Thiĩ warie na Daudi, ũmwĩre atĩ Jehova oiga ũũ: Atĩrĩrĩ, ngũkũigĩra mbere yaku maũndũ matatũ, nawe wĩthurĩre ũmwe wamo, nĩ getha ngwĩke guo.Tondũ ũcio Gadi agĩgĩthiĩ agĩkinya he Daudi, akĩmwĩra atĩrĩ, Jehova oigĩte ũũ: Atĩrĩrĩ, thura ũndũ ũmwe wa maya matatũ, o ũrĩa ũkwenda,ũkorũo nĩ mĩaka ĩtatũ ya ng’aragu, o na kana mĩeri ĩtatũ ũninwo nĩ thũ ciaku, rĩrĩa ũgũthingatwo na hiũ cia njora cia thũ ciaku, o na kana hihi mĩthenya ĩtatũ kũgĩe rũhiũ rũa Jehova, naruo nĩ rũa atĩ kũgĩe mũthiro bũrũri ũyũ, nake mũraika wa Jehova aninane kũndũ guothe mĩhaka-inĩ ya Isiraeli. Na tondũ ũcio wĩcirie ũmenye icokia rĩrĩa ngũcokeria ũrĩa ũndekirie.Nake Daudi agĩkĩĩra Gadi atĩrĩ, Hĩ! Ndĩ hairũ rĩu! No rĩrĩ, nĩ kaba ngũe moko-inĩ ma Jehova, nĩ ũndũ tha ciake nĩ nyingĩ mũno, ndikagũe moko-inĩ ma andũ a gũkũ thĩ.Tondũ ũcio Jehova agĩgĩtwarithĩria Isiraeli mũthiro, naho hagĩkua andũ a Isiraeli ngiri mĩrongo mũgwanja.Nake Ngai akĩrekia mũraika Jerusalemu nĩguo arĩnine; no rĩrĩ, hĩndĩ ĩrĩa aagwataga kũrĩnina-rĩ, Jehova akĩbara ũndũ ũcio, nake akĩĩrira nĩ ũndũ wa ũũru ũcio, agĩkĩĩra mũraika ũrĩa waninanaga atĩrĩ, Nĩkũiganĩte; rĩu girĩrĩria guoko gwaku. Nake mũraika ũcio wa Jehova aarũgamĩte kĩhuhĩro-inĩ kĩa ngano kĩa Orinani, Mũjebusi.Nake Daudi agĩtiira maitho, akĩona mũraika ũcio wa Jehova arũgamĩte rĩera-inĩ gatagatĩ ga thĩ na igũrũ, anyitĩte rũhiũ rũcomore na guoko gwake rũambararĩirio Jerusalemu. Nake Daudi, o na athuri, makĩĩgũithia maroretie mothiũ mao thĩ, nao mehumbĩte matama ma ikũnia.Nake Daudi akĩũria Ngai atĩrĩ, Githĩ ti niĩ ndaathanire ngiuga andũ matarũo? Niĩ nĩ niĩ njĩhĩtie na ngeka waganu mũingĩ; no rĩrĩ, andũ aya matariĩ ta ng’ondu, nĩ atĩa mekĩte? Ndagũthaitha, wee, Jehova Ngai wakwa, ũreke guoko gwaku kũnjũkĩrĩre arĩ niĩ, o na nyũmba ya baba; no rĩrĩ, nĩgũtige gũũkĩrĩra andũ aku, atĩ nĩguo mahũrũo na mũrimũ.Hĩndĩ ĩo mũraika wa Jehova agĩatha Gadi akere Daudi aambate, agaakĩre Jehova kĩgongona kĩhuhĩro-inĩ kĩa ngano kĩu kĩa Orinani, Mũjebusi.Nake Daudi agĩkĩambata o ta ũguo Gadi oigĩte thĩinĩ wa rĩĩtwa rĩa Jehova.Nake Orinani akĩĩhũgũra na thutha akĩona mũraika ũcio, nao ariũ ake ana arĩa maarĩ hamwe nake makĩĩhitha. Na rĩrĩ, Orinani nĩ kũhuha aahuhaga ngano.Na rĩrĩ, Daudi aakuhĩhĩria Orinani-rĩ, Orinani agĩcũthĩrĩria akĩona Daudi, agĩkiuma hau kĩhuhĩro-inĩ kĩu kĩa ngano, akĩinamĩrĩra Daudi, aturumithĩtie ũthiũ thĩ.Nake Daudi agĩkĩĩra Orinani atĩrĩ, ’He handũ haha kĩhuhĩro-inĩ gĩkĩ kĩa ngano, njakĩre Jehova kĩgongona ho; na nĩ kũgũra ngũgũra harĩ wee o ta ũrĩa thogora waho wothe ũtariĩ; nĩ getha mũthiro ũyũ ũgirĩrĩrio, ũtige kũnina andũ.Nake Orinani agĩkĩĩra Daudi atĩrĩ, Kĩoe, mwathi wakwa, mũthamaki ũyũ, wĩke o ta ũrĩa ũkuona kwagĩrĩire; ningĩ o nacio ng’ombe cia mahaki ma njino, o na mĩnyamũ ĩrĩa ĩhũraga ngano ĩtuĩke ngũ, o na ngano ya gũtuĩka igongona rĩa mũtu-rĩ, icio ciothe nĩndakũhe.Nake mũthamaki Daudi agĩkĩĩra Orinani atĩrĩ, Aca, ti ũguo; no rĩrĩ, ti-itherũ nĩ kũgũra ngũgũra indo icio o ta ũrĩa thogora wacio wothe ũtariĩ; nĩ ũndũ ndingĩoya kĩndũ gĩaku ndutĩre Jehova gĩtuĩke gĩake, o na kana ndute ihaki rĩa njino itarĩ kĩndũ o na kĩ ndĩrĩrutĩire.Tondũ ũcio Daudi akĩhe Orinani thahabu ya cekeri magana matandatũ ĩgĩthimwo, nĩ ũndũ wa handũ hau.Nake Daudi agĩgĩakĩra Jehova kĩgongona ho, agĩcoka akĩrutĩra mahaki ma njino ho, o na magongona ma ũiguano, na agĩkaĩra Jehova; nake Jehova akĩmũcokeria ũhoro uumĩte igũrũ na ũndũ wa mwaki gwakana igũrũ rĩa kĩgongona kĩu kĩa ihaki rĩa njino.Nake Jehova agĩgĩatha mũraika wake; nake agĩcokia rũhiũ rũake njora.Hĩndĩ ĩo-rĩ, Daudi ona atĩ Jehova nĩamũcokeirie ũhoro kĩhuhĩro-inĩ kĩu kĩa Orinani Mũjebusi-rĩ, agĩcoka kũrutagĩra igongona ho.Nĩ gũkorũo gĩikaro kĩa Jehova, kĩrĩa Musa aathondekeire werũ-inĩ, o na kĩgongona kĩa ihaki rĩa njino, ciarĩ itĩri-inĩ rĩa kũndũ gũtũũgĩru kũu Gibeoni hĩndĩ ĩo.No rĩrĩ, Daudi ndaigana kũhota gũthiĩ mbere yakĩo gũtuĩria ũhoro he Ngai, nĩ gũkorũo nĩetigagĩra rũhiũ rũa njora rũa mũraika wa Jehova.Hĩndĩ ĩo Daudi agĩkiuga atĩrĩ, Ino nĩyo nyũmba ya Jehova Ngai, nakĩo kĩgongona-inĩ gĩkĩ, nĩho Isiraeli marĩrutagĩra ihaki rĩa njino.Nake Daudi agĩathana akiuga atĩ ageni arĩa maarĩ bũrũri wa Isiraeli macokererio hamwe; akĩhe abundi amwe a mahiga wĩra wa gwacũhia mahiga ma gwaka nyũmba ya Ngai.Nake Daudi agĩkĩigithia igera nyingĩ mũno cia gũthondekwo mĩcumarĩ ya mĩrango ya gwĩkĩrũo mĩromo, o na ya igera cia kũnyitithania nyũmba; o na igera nyingĩ cia gĩcango itaathimirũo;o na mĩtarakwa ĩtangĩtarĩka; nĩ gũkorũo Azidoni o na andũ a Turo nĩmaatwarĩire Daudi mĩtarakwa mĩingĩ mũno.Nake Daudi akiuga atĩrĩ, Mũrũ wakwa Suleimani nĩ mũnyinyi na nĩ mwĩthĩ, nayo nyũmba ĩrĩa ĩgwakĩrũo Jehova no mũhaka ĩtuĩke thaka mũno, ĩgĩe ngumo, o na ĩĩkĩrĩrũo mabũrũri-inĩ mothe; na tondũ ũcio nĩngũigithia indo nĩ ũndũ wayo. Tondũ ũcio Daudi akĩigithia indo nyingĩ mũno o mbere ataanakua.Hĩndĩ ĩo agĩgĩĩta Suleimani mũrũwe, akĩmũtaara atĩ aakĩre Jehova Ngai wa Isiraeli nyũmba.Daudi agĩkĩĩra Suleimani, mũrũwe, atĩrĩ, Ha ũhoro wakwa-rĩ, ngoro yakwa nĩĩrendete atĩ njake nyũmba ĩĩtanĩtio na rĩĩtwa rĩa Jehova Ngai wakwa.No rĩrĩ, ũhoro wa Jehova nĩwanginyĩire ngĩĩrũo atĩrĩ, Wee nĩũitĩte thakame nyingĩ mũno, na ũkarũa mbaara nene mũno; wee tiwe ũgwaka nyũmba ĩĩtanĩtio na rĩĩtwa rĩakwa, nĩ ũndũ nĩũitĩte thakame nyingĩ, ngĩonaga.Atĩrĩrĩ, nĩũgaciara kahĩĩ, nako nĩgagatuĩka mũndũ wa gũikara ahoreire; na niĩ nĩngamũhe ũhurũko, aikare atiganĩte na thũ ciake ciothe iria ikamũrigicĩria; nĩ gũkorũo rĩĩtwa rĩake agetagwo Suleimani, na nĩngatũma Aisiraeli magĩe na thayũ, o na maikare mahoreire, matukũ make.Ũcio nĩwe ũgaaka nyũmba ĩĩtanĩtio na rĩĩtwa rĩakwa; na nĩagatuĩka mũrũ wakwa, na niĩ nduĩke ithe; na nĩngatũma gĩtĩ gĩake gĩa ũthamaki gĩikare kĩrũmĩte wega, thĩinĩ wa Isiraeli tene na tene.Tondũ ũcio, rĩu, mũrũ wakwa, Jehova aroikara hamwe nawe, na ũtũũre ũgaacĩire, na wake nyũmba ya Jehova Ngai waku, o ta ũrĩa aarĩtie ndeto igũkoniĩ.Tondũ ũcio Jehova arogĩta o gũkũhe ũũgĩ wa kũbarĩrĩra wega maũndũ, o na ũhoro wa kũmenya maũndũ; ningĩ arogũtaara ũhoro-inĩ wa gwatha Isiraeli, nĩ getha ũikarage ũmenyereire watho wa Jehova Ngai waku.Ũngĩtũũra ũmenyereire irĩra cia watho wa kũrũmĩrĩrũo, o na matuĩro ma cira marĩa Jehova aataarire Musa makoniĩ Isiraeli-rĩ, hĩndĩ ĩo nĩũgatũũra ũgaacĩire. Gĩa na hinya, na ũũmĩrĩrie; menya wĩtigĩre, o na kana ũmake.Na atĩrĩrĩ, o na harĩa ndatũire na mĩtangĩko-rĩ, nĩnjigithĩtie taranda cia thahabu ngiri igana rĩmwe nĩ ũndũ wa nyũmba ya Jehova, o na taranda cia betha ngiri ngiri; o na gĩcango o na igera ngĩiga itathimĩtwo nĩ ũndũ nĩ nyingĩ mũno; o nayo mĩtĩ na mahiga ngĩciiga nĩ ũndũ wa wĩra ũcio; nawe wakĩhota gũkanaciongerera.O na ningĩ-rĩ, aruti wĩra wĩ nao aingĩ mũno, enji mahiga o na aicũhia amo, na atemi mĩtĩ, o na andũ othe arĩa mohĩgĩrĩire ũruti wa wĩra wa mĩthemba yothe.Atĩrĩrĩ, thahabu, na betha, na gĩcango, o na igera-rĩ, itingĩtarĩka; tondũ ũcio kĩarahũke ũrute wĩra nacio, nake Jehova aroikara hamwe nawe.Ningĩ Daudi agĩgĩatha anene othe a Isiraeli mateithagie Suleimani, mũrũwe, akĩmera ũũ:Githĩ Jehova Ngai wanyu ndakĩrĩ hamwe na inyuĩ? O na ningĩ-rĩ, githĩ ndakĩmũhete ũhurũko na ndwere cianyu ciothe? Nĩ gũkorũo nĩaarekereirie andũ arĩa matũũraga bũrũri ũyũ, akĩmaneana moko-inĩ makwa, naguo bũrũri ũyũ ũgũikara wĩ mũtorie nĩ Jehova, o na andũ ake.Rĩu kĩroriei ngoro cianyu, o na mĩoyo yanyu, ũhoro-inĩ wa gũcaria Jehova Ngai wanyu; na tondũ ũcio kĩarahũkei, mwake handũ harĩa haamũre ha Jehova Ngai, nĩ getha ithandũkũ rĩa Jehova rĩa kĩrĩkanĩro rĩtwarũo nyũmba-inĩ ĩo ĩgwakwo ĩĩtanĩtio na rĩĩtwa rĩake, rĩĩ hamwe na indo iria theru cia Ngai.Na rĩrĩ, hĩndĩ ĩo Daudi aakĩrĩ mũkũrũ, na nĩaaninĩte matukũ maingĩ; nake agĩgĩtua Suleimani, mũrũwe, mũthamaki athamakĩre Isiraeli.Ningĩ agĩcokanĩrĩria anene othe a Isiraeli hamwe, me na athĩnjĩri-Ngai, o na Alawii.Nao Alawii magĩgĩtarũo marutĩtio arĩa maakinyĩtie mĩaka mĩrongo ĩtatũ o na magakĩria hau; nao arĩa monekire maatarũo mĩtwe yao, mũndũ o mũndũ, maarĩ ngiri mĩrongo ĩtatũ na inyanya.Nao andũ ngiri mĩrongo ĩĩrĩ na inya thĩinĩ wa andũ acio-rĩ, maatuirũo arori a wĩra wa nyũmba ya Jehova; nao andũ ngiri ithathatũ magĩtuwo aathani, o na aciri;nao andũ ngiri inya maarĩ aikaria mĩromo; nao andũ angĩ ngiri inya nĩo a gũkumagia Jehova na inanda cia mĩthemba yothe iria ndathondekithirie, nĩ getha Ngai akumagio nacio. (Ciugo icio nĩ Daudi waaririe.)Nake Daudi agĩkĩgayũkania Alawii ikundi ithatũ cia kũruta wĩra o ta ũrĩa ariũ a Lawii maatariĩ, nao nĩo Gerishoni, na Kohathu, na Merari.Nao a Agerishoni nĩ aya, Ladani, na Shimei.Nao ariũ a Ladani nĩ aya, Jehieli, ũrĩa warĩ mũnene wao, na Zethamu, na Joeli, nĩ atatũ.Nao ariũ a Shimei nĩ aya, Shelomothu, na Hazieli, na Harani, nĩ atatũ. Acio nĩo anene thĩinĩ wa nyũmba cia maithe mao cia ariũ a Ladani.Nao ariũ a Shimei nĩ aya, Jahathu, na Zina, na Jeushu, na Beria. Acio ana nĩo ariũ a Shimei.Nake Jahathu nĩwe warĩ mũnene wao, nake Ziza nĩwe warĩ wa kerĩ; no rĩrĩ, Jeushu na Beria matiarĩ na ihĩĩ nyingĩ, na tondũ ũcio maatuĩkire ta a nyũmba ya ithe ũmwe magĩtaranĩrio hamwe.Nao ariũ a Kohathu nĩ aya, Amuramu, na Iziharu, na Hebironi, na Uzieli, nĩ ana.Nao ariũ a Amuramu nĩ aya, Haruni, na Musa; nake Haruni nĩaamũrirũo aamũrage indo iria theru mũno agacitheria, we mwene o na ariũ ake, tene na tene, nĩ getha macinagĩre ũbumba mbere ya Jehova o na mamũtungatagĩre, na marathimanage rĩĩtwa-inĩ rĩake, tene na tene.No rĩrĩ, ha ũhoro wa Musa mũndũ ũcio wa Ngai-rĩ, ihĩĩ ciake ciagwetanagĩrio na mũhĩrĩga wa Lawii.Nao ariũ a Musa nĩ aya, Gerishomu, na Eliezeri.Naho ha ũhoro wa ariũ a Gerishomu, Shebueli nĩwe warĩ mũnene wao.Naho ha ũhoro wa Eliezeri, Rehabia nĩwe warĩ mũnene wa nyũmba yao. Nake Eliezeri ndaarĩ na ihĩĩ ingĩ o na kĩmwe; no rĩrĩ, ariũ a Rehabia maarĩ aingĩ mũno.Naho ha ũhoro wa ariũ a Iziharu, Shelomithu nĩwe warĩ mũnene wao.O nao ariũ a Hebironi nĩ aya, Jeria, ũrĩa warĩ mũnene wao, nake Amaria nĩwe wa kerĩ, nake Jahazieli nĩwe wa gatatũ, nake Jekameamu nĩwe wa kana.Nao ariũ a Uzieli nĩ aya, Mika ũrĩa warĩ mũnene wao, na Ishia wa kerĩ.Nao ariũ a Merari nĩ aya, Mahali, na Mushi. Nao ariũ a Mahali nĩ aya, Eleazaru, na Kishu.Nake Eleazaru agĩkua, na ndaarĩ na ihĩĩ, no airĩtu atheri, nao ariũ a ithe wao, ihĩĩ cia Kishu, ikĩmahikia, magĩtuĩka aka a cio.Nao ariũ a Mushi nĩ aya, Mahali na Ederi, na Jeremothu, nĩ atatũ.Acio nĩo maarĩ ariũ a Lawii o ta ũrĩa nyũmba cia maithe mao ciarũmanĩrĩire, o arĩa maarĩ anene a nyũmba cia maithe mao thĩinĩ wa arĩa maatarirũo ũhoro-inĩ ũcio wa gũtara mĩtwe yao, mũndũ o mũndũ aandĩkĩtwo rĩĩtwa rĩake nao nĩo maarĩ a kũruta wĩra wa gũtungata thĩinĩ wa nyũmba ya Jehova, o arĩa maakinyĩtie mĩaka mĩrongo ĩĩrĩ na magakĩria hau.Nĩ gũkorũo Daudi oigire atĩrĩ, Jehova, Ngai wa Isiraeli, nĩaheete andũ ake ũhurũko; nake egũtũũra Jerusalemu tene na tene;o na ningĩ Alawii matigacoka kũgĩa na bata wa gũkuuaga gĩikaro kĩa Jehova, o na indo cia wĩra wakĩo ciothe, o na rĩ.Nĩ gũkorũo ariũ a Lawii arĩa maakinyĩtie mĩaka mĩrongo ĩĩrĩ o na magakĩria hau maatarirũo na ũndũ wa uuge wa Daudi wa kũrigĩrĩria.Nĩ ũndũ wĩra wao warĩ wa kũrutagĩra ariũ a Haruni wĩra, o ũcio warutagwo wa nyũmba ya Jehova, o kũu nja yayo, o na tũnyũmba-inĩ twayo thĩinĩ, o na wa gũtheria indo ciothe iria theru, naguo ũguo nĩ ta kuuga mawĩra mothe marĩa maarutagwo nyũmba-inĩ ya Ngai;o na ũhoro-inĩ wa mĩgate ĩrĩa yaigagwo mbere ya Ngai, o na mũtu ũrĩa mwega mũhinyu mũno, nĩ ũndũ wa igongona rĩrĩa rĩrutagwo rĩa mũtu, o na kũngĩtuĩka nĩ gũthondekwo ũthondeketwo ũtuĩke tũmĩgate tũhũthũ tũtekĩrĩtwo ndawa ya kũimbia, o na kana ũrĩa ũkarangĩtwo na rũgĩo, o na kana ũrĩa ũrindĩtwo na maĩ, o mũtu ũthondeketwo wa gũtuĩka mĩgate ya mĩthemba yothe ĩrĩa ĩgũthĩmwo na ũndũ wa ũrĩa ũnene wayo ũtariĩ, o ũrĩa ũigana.Ningĩ marũgamage marũcinĩ mothe magĩcokeria Jehova ngatho, o na makĩmũgooca, o na mekage o ro ũguo ningĩ hwaĩ-inĩ;o na marutĩre Jehova mahaki mothe ma njino marĩa marutagĩrũo mbere yake, mĩthenya ya thabatũ, o na hĩndĩ yothe ya karũgamo ka mweri, o na hĩndĩ ĩrĩa kũigĩtwo ciathĩ, o ta ũrĩa kĩrĩra gĩacio gĩtariĩ, na matũũre mekaga ũguo mbere ya Jehova tene na tene.Na atĩ matũũre matuanagĩra wĩra wa hema-ya-gũtũnganwo, o na wa handũ harĩa haamũre, o na wa gũteithia ariũ a Haruni, o acio a ithe ũmwe nao, wĩra-inĩ wa gũtungata kũu nyũmba ya Jehova.Na rĩrĩ, matuanĩra ma ariũ a Haruni maatariĩ ũũ: Ariũ a Haruni nĩ Nadabu, na Abihu, na Eleazaru, na Ithamaru.No rĩrĩ, Nadabu na Abihu nĩmaakuire mbere ya ithe wao; nao matiarĩ na ciana; na tondũ ũcio Eleazaru na Ithamaru magĩtuĩka nĩo aruti wĩra wa athĩnjĩri-Ngai.Nake Daudi, marĩ na Zadoku wa ariũ a Eleazaru, na Ahimeleku wa ariũ a Ithamaru, nĩo maamagayũkanirie o ta ũrĩa matuanĩra ma wĩra wao maatariĩ.Na rĩrĩ, thĩinĩ wa ariũ a Eleazaru nĩkwonekire andũ anene aingĩ gũkĩra arĩa maarĩ thĩinĩ wa ariũ a Ithamaru; na tondũ ũcio rĩrĩa maagayũkanirio gũkĩoneka atĩ thĩinĩ wa ariũ a Eleazaru kwarĩ andũ ikũmi na atandatũ arĩa anene thĩinĩ wa nyũmba cia maithe mao; o na thĩinĩ wa ariũ a Ithamaru maarĩ anana, o ta ũrĩa nyũmba cia maithe mao ciaigana.Magĩkĩgayũkanĩo na ũndũ wa gũcukĩrũo mĩtĩ, matukanĩte o ro ũguo, nĩ ũndũ nĩkwagĩire anene a handũ harĩa haamũre, o na anene a Ngai, thĩinĩ wa ariũ a Eleazaru, o na thĩinĩ wa ariũ a Ithamaru.Nake Shemaia, mũrũ wa Nethaneli, ũrĩa mwandĩki-marũa wa mũhĩrĩga wa Alawii, akĩmaandĩkĩra o hau mbere ya mũthamaki, o na anene, o na Zadoku mũthĩnjĩri-Ngai, na Ahimeleku, mũrũ wa Abiatharu, o na anene a nyũmba cia maithe ma athĩnjĩri-Ngai o na Alawii; na rĩrĩ, thĩinĩ wa ũhoro wa gũcuka mĩtĩ nĩ ũndũ wa nyũmba cia maithe-rĩ, magĩcomora mũtĩ ũmwe nĩ ũndũ wa Eleazaru, o na ũmwe nĩ ũndũ wa Ithamaru.Na rĩrĩ, mũtĩ wa mbere wagũĩrĩĩire Jehoiaribu, na wa kerĩ ũkĩgũĩra Jedaia,na wa gatatũ ũkĩgũĩra Harimu, na wa kana ũkĩgũĩra Seroimu,na wa gatano ũkĩgũĩra Malikija, na wa gatandatũ ũkĩgũĩra Mijamini,na wa mũgwanja ũkĩgũĩra Hakozu, na wa kanana ũkĩgũĩra Abija,na wa kenda ũkĩgũĩra Jeshua, na wa ikũmi ũkĩgũĩra Shekania,na wa ikũmi na ũmwe ũkĩgũĩra Eliashibu, na wa ikũmi na ĩĩrĩ ũkĩgũĩra Jakimu,na wa ikũmi na ĩtatũ ũkĩgũĩra Hupa, na wa ikũmi na ĩna ũkĩgũĩra Jeshebeabu,na wa ikũmi na ĩtano ũkĩgũĩra Biliga, na wa ikũmi na ĩtandatũ ũkĩgũĩra Imeri,na wa ikũmi na mũgwanja ũkĩgũĩra Heziri, na wa ikũmi na ĩnana ukĩgũĩra Hapizezu,na wa ikũmi na kenda ũkĩgũĩra Pethahia, na wa mĩrongo ĩĩrĩ ũkĩgũĩra Jehezekeli,na wa mĩrongo ĩĩrĩ na ũmwe ũkĩgũĩra Jakini, na wa mĩrongo ĩĩrĩ na ĩĩrĩ ũkĩgũĩra Gamuli,na wa mĩrongo ĩĩrĩ na ĩtatũ ũkĩgũĩra Delaia, na wa mĩrongo ĩĩrĩ na ĩna ũkĩgũĩra Maazia.Ũguo nĩguo ũhoro wao wathondekirũo wa matuanĩra mao ma gũtonya nyũmba ya Jehova, o ta ũrĩa mũtugo wa kũrũmĩrĩrũo watariĩ, ũrĩa maaheetwo nĩ ithe wao Haruni, o ta ũrĩa Jehova, Ngai wa Isiraeli, aamwathĩte.Nao arĩa angĩ maatigarĩte a ariũ a Lawii nĩ aya: thĩinĩ wa ariũ a Amuramu, nĩ Shubaeli, na thĩinĩ wa ariũ a Shubaeli nĩ Jedeia.Nao a nyũmba ya Rehabia nĩ aya: thĩinĩ wa ariũ a Rehabia, nĩ Ishia, ũrĩa warĩ mũnene wao.Na thĩinĩ wa Aizihari nĩ Shelomothu; na thĩinĩ wa ariũ a Shelomothu nĩ Jahathu.Na thĩinĩ wa ariũ a Hebironi nĩ aya: nĩ Jeria, ũrĩa warĩ mũnene wao, na Amaria ũrĩa warĩ wa kerĩ, na Jahazieli wa gatatũ, na Jekameamu wa kana.Na thĩinĩ wa ariũ a Uzieli, nĩ Mika, na thĩinĩ wa ariũ a Mika nĩ Shamiru.Nake mũrũ wa ithe na Mika nĩ Ishia; na thĩinĩ wa ariũ a Ishia, nĩ Zekaria.Nao ariũ a Merari nĩ aya: nĩ Mahali na Mushi; na ariũ a Jaazia nĩ Beno.Na thĩinĩ wa ariũ acio a Merari, a Jaazia nĩ Beno, na Shohamu, na Zakuru, na Ibiri;na thĩinĩ wa ariũ a Mahali nĩ Eleazaru, ũrĩa ũtaarĩ na ihĩĩ.Na thĩinĩ wa nyũmba ya Kishu nĩ mũrũwe Jerahameeli.Na thĩinĩ wa ariũ a Mushi nĩ aya: nĩ Mahali, na Ederi, na Jerimothu. Acio nĩo ariũ a Alawii o ta ũrĩa nyũmba cia maithe mao ciatariĩ.Acio o nao nĩmaacukĩirũo mĩtĩ o ta ũrĩa ariũ a ithe wao, ariũ a Haruni, mekĩirũo mbere ya Daudi mũthamaki, na Zadoku, na Ahimeleku, o na andũ arĩa anene a nyũmba cia maithe ma athĩnjĩri-Ngai, o na cia Alawii; na rĩrĩ, ũhoro-inĩ wa nyũmba cia maithe mao, ũrĩa mũnene wa nyũmba o nyũmba aacukĩirũo mĩtĩ o ta ũrĩa mũrũ wa ithe ũrĩa mũnyinyi ekĩirũo.Na ningĩ atĩrĩ, Daudi, o na anene a ita cia Isiraeli, nĩmaamũrire andũ amwe a ariũ a Asafu, na a Hemani, o na a Jeduthuni nĩ ũndũ wa wĩra ũcio, matuĩke a kũrathaga mohoro makĩhũra inanda nene cia mũgeto, na inanda cia kĩnubi, o na thani iria ihũrithanagio ikagamba; nao andũ acio a kũruta wĩra ũcio o ta ũrĩa ũtungati wao watariĩ-rĩ, nĩ aya:thĩinĩ wa ariũ a Asafu nĩ Zakuri, na Jusufu, na Nethania, na Asharela, ariũ a Asafu; nao andũ acio maathagwo nĩ Asafu ũcio, nake aarathaga mohoro o ta ũrĩa aathagwo nĩ mũthamaki.Thĩinĩ wa nyũmba ya Jeduthuni nĩ aya: nĩ Gedalia, na Zeri, na Jeshaia, na Hashabia, na Matithia, ariũ a Jeduthuni; nĩ atandatũ, nao acio maathagwo nĩ ithe wao Jeduthuni ũrĩa warathaga mohoro agĩcokagĩria Jehova ngatho akamũgooca, akĩhũra kĩnanda gĩake.Nao a nyũmba ya Hemani nĩ aya: nĩ Bukia, na Matania, na Uzieli, na Shebueli, na Jerimothu, na Hanania, na Hanani, na Eliatha, na Gidaliti, na Romamuti-ezeri, na Joshibekasha, na Malothi, na Hothiru, na Mahaziothu, ariũ a Hemani;acio othe maarĩ ariũ a Hemani ũrĩa wonagĩra mũthamaki maũndũ na ũndũ wa uuge wa Ngai, nĩguo aambararagie rũhĩa rũake na igũrũ. Nake Ngai aaheire Hemani ũcio ihĩĩ ikũmi na inya, na airĩtu atatũ.Acio othe-rĩ, maathagwo nĩ ithe wao ũhoro-inĩ wa kũina nyĩmbo thĩinĩ wa nyũmba ya Jehova makĩhũrithanagia thani, na makĩhũraga inanda cia kĩnubi, o na inanda nene cia mũgeto, marĩ ũtungati-inĩ wa nyũmba ya Ngai. No rĩrĩ, Asafu na Jeduthuni na Hemani maathagwo nĩ mũthamaki.Nao andũ acio, me hamwe na ariũ a ithe wao arĩa maarutirũo kũinĩra Jehova, maarĩ magana merĩ na mĩrongo ĩnana na anana magĩtarũo, nao othe nĩmaakorirũo mohĩgĩrĩire wĩra ũcio.Narĩo ituanĩra rĩao makĩrĩcukĩra mĩtĩ, othe o ũndũ ũmwe, arĩa anyinyi, o na arĩa anene, o na arĩa maarĩ arutanai, o na arutwo ao.Na rĩrĩ, ũhoro wa mbere wa mĩtĩ yacukwo wagũĩrĩire Jusufu, wa ariũ a Asafu; naguo wa kerĩ ũkĩgũĩra Gedalia, nake ũcio me hamwe na ariũ a ithe wao, o na ihĩĩ ciake, maarĩ andũ ikũmi na erĩ;na wa gatatũ ũkĩgũĩra Zakuri, na ariũ ake, o na ariũ a ithe, andũ ikũmi na erĩ;naguo wa kana ũkĩgũĩra Iziri, na ariũ ake, o na ariũ a ithe, andũ ikũmi na erĩ;naguo wa gatano ũkĩgũĩra Nethania, na ariũ ake, o na ariũ a ithe, andũ ikũmi na erĩ;naguo wa gatandatũ ũkĩgũĩra Bukia, na ariũ ake, o na ariũ a ithe, andũ ikũmi na erĩ;naguo wa mũgwanja ũkĩgũĩra Jesharela, na ariũ ake, o na ariũ a ithe, andũ ikũmi na erĩ;naguo wa kanana ũkĩgũĩra Jeshaia, na ariũ ake, o na ariũ a ithe, andũ ikũmi na erĩ;naguo wa kenda ũkĩgũĩra Matania, na ariũ ake, o na ariũ a ithe, andũ ikũmi na erĩ;naguo wa ikũmi ũkĩgũĩra Shimei, na ariũ ake, o na ariũ a ithe, andũ ikũmi na erĩ;naguo wa ikũmi na ũmwe ũkĩgũĩra Azareli, na ariũ ake, o na ariũ a ithe, andũ ikũmi na erĩ;naguo wa ikũmi na ĩĩrĩ ũkĩgũĩra Hashabia, na ariũ ake, o na ariũ a ithe, andũ ikũmi na erĩ;naguo wa ikũmi na ĩtatũ ũkĩgũĩra Shubaeli, na ariũ ake, o na ariũ a ithe, andũ ikũmi na erĩ;naguo wa ikũmi na ĩna ũkĩgũĩra Matithia, na ariũ ake, o na ariũ a ithe, andũ ikũmi na erĩ;naguo wa ikũmi na ĩtano ũkĩgũĩra Jeremothu, na ariũ ake, o na ariũ a ithe, andũ ikũmi na erĩ;naguo wa ikũmi na ĩtandatũ ũkĩgũĩra Hanania, na ariũ ake, o na ariũ a ithe, andũ ikũmi na erĩ;naguo wa ikũmi na mũgwanja ũkĩgũĩra Joshibekasha, na ariũ ake, o na ariũ a ithe, andũ ikũmi na erĩ;naguo wa ikũmi na ĩnana ũkĩgũĩra Hanani, na ariũ ake, o na ariũ a ithe, andũ ikũmi na erĩ;naguo wa ikũmi na kenda ũkĩgũĩra Malothi, na ariũ ake, o na ariũ a ithe, andũ ikũmi na erĩ;naguo wa mĩrongo ĩĩrĩ ũkĩgũĩra Eliatha, na ariũ ake, o na ariũ a ithe, andũ ikũmi na erĩ;naguo wa mĩrongo ĩĩrĩ na ũmwe ũkĩgũĩra Hothiru, na ariũ ake, o na ariũ a ithe, andũ ikũmi na erĩ;naguo wa mĩrongo ĩĩrĩ na ĩĩrĩ, ũkĩgũĩra Gidaliti, na ariũ ake, o na ariũ a ithe, andũ ikũmi na erĩ;naguo wa mĩrongo ĩĩrĩ na ĩtatũ, ũkĩgũĩra Mahaziothu, na ariũ ake, o na ariũ a ithe, andũ ikũmi na erĩ;naguo wa mĩrongo ĩĩrĩ na ĩna ũkĩgũĩra Romamuti-ezeri, na ariũ ake, o na ariũ a ithe, andũ ikũmi na erĩ.Na rĩrĩ, ũhoro wa matuanĩra ma aikaria mĩromo-rĩ, watariĩ ũũ: thĩinĩ wa Akora nĩ aya: Meshelemia, mũrũ wa Kore, wa ariũ a Asafu.Nake Meshelemia ũcio aarĩ na ihĩĩ, nacio nĩ Zekaria wa irigithathi, na Jediaeli wa itiema, na Zebadia wa gatatũ, na Jathinieli wa kana,na Elamu wa gatano, na Jehohanani wa gatandatũ, na Eliehoenai wa mũgwanja.O nake Obedi-edomu aarĩ na ihĩĩ; nacio nĩ Shemaia wa irigithathi, na Jehozadaku wa itiema, na Joa wa gatatũ, na Sakaru wa kana, na Nethaneli wa gatano,na Amieli wa gatandatũ, na Isakaru wa mũgwanja, na Peulethai wa kanana; nĩ gũkorũo Ngai nĩaamũrathimĩte.O na ningĩ Shemaia, mũrũwe, nĩaaciarire ihĩĩ, na nĩcio ciaathaga nyũmba ya ithe wao; nĩ gũkorũo ciarĩ njamba irĩ hinya.Nao ariũ acio a Shemaia nĩ aya: nĩ Othini, na Refaeli, na Obedi, na Elizabadu, nao ariũ a ithe Elihu na Semakia maarĩ andũ me hinya mũno.Acio othe-rĩ, maarĩ ihĩĩ cia ariũ a Obedi-edomu; nao o ene, o na ariũ ao, o na ariũ a ithe wao-rĩ, maarĩ hoti cia ũruti wa wĩra wa nyũmba ya Ngai na hinya; nao maarĩ mĩrongo ĩtandatũ na erĩ a Obedi-edomu.O nake Meshelemia aarĩ na ihĩĩ, o na ariũ a ithe, marĩ hinya mũno, ikũmi na anana.O nake Hosa, wa ariũ a Merari, aarĩ na ihĩĩ, nake Shimuri nĩwe warĩ mũnene wao, (nĩ ũndũ o na harĩa ataarĩ wa irigithathi, ithe nĩaamũtuire mũnene wao;)na wa kerĩ nĩ Hilikia, na wa gatatũ nĩ Tebalia, na wa kana nĩ Zekaria. Nao ariũ a Hosa me hamwe na ariũ a ithe, othe maarĩ andũ ikũmi na atatũ.Na rĩrĩ, andũ arĩa maathurĩtwo a ituanĩra rĩa ũikaria wa mĩromo moimĩte harĩ acio, nao maarĩ anene na maarĩ o na matuanĩra ma gũtungata kũu nyũmba ya Jehova, o ta ariũ a ithe wao arĩa angĩ.Nao magĩcukanĩra mĩtĩ o ũndũ ũmwe gwata arĩa anyinyi o nginya arĩa anene, o ta ũrĩa nyũmba cia maithe mao ciatariĩ, nĩ ũndũ wa kĩhingo o kĩhingo.Na rĩrĩ, icuka mĩtĩ rĩrĩa rĩkoniĩ mwena wa irathĩro-rĩ, rĩagũĩrĩire Shelemia. Magĩcoka magĩcukĩra Zekaria mũrũwe mĩtĩ, nake aarĩ mũheani kĩrĩra mũũgĩ mũno; nake akĩgũĩrũo nĩ mwena wa gathigathini.O nake Obedi-edomu akĩgũĩrũo nĩ mwena wa gũthini; o nao ariũ ake makĩgũĩrũo nĩ nyũmba ya kũigwo indo.Nao Shupimu na Hosa makĩgũĩrũo nĩ mwena wa ithũĩro, gũkuhĩ na kĩhingo gĩa Shalekethu, o kũu kwarĩ gacĩra ga kwambata, nao andũ a matuanĩra mao maaikaraga mang’ethanĩire.Na rĩrĩ, mwena wa irathĩro gũgĩkĩgĩa Alawii atandatũ; naguo mwena wa gathigathini gũgaikaraga andũ ana mũthenya o mũthenya; o na mwena wa gũthini andũ ana, mũthenya o mũthenya; naho ha ũhoro wa nyũmba ĩo ya kũigwo indo-rĩ, gũgaikaraga andũ erĩ erĩ o mũthenya.Nakuo kũndũ kũu gwetagwo Paribari mwena wa ithũĩro, andũ ana magaikaraga gacĩra-inĩ kau kaambatu, nao andũ erĩ magaikara o ro kũu Paribari.Ũguo nĩguo matuanĩra ma andũ acio maaikaragia mĩrango maatariĩ, o acio ariũ a Akora, o na ariũ a Merari.Naho ha ũhoro wa Alawii-rĩ, Ahija nĩwe warĩ mũrori wa kũndũ kũrĩa kwaigagwo mũthithũ wa indo cia bata kũu nyũmba ya Ngai, o na kũrĩa kwaigagwo iria ciamũrĩirũo Jehova.Na rĩrĩ, ũhoro wa ariũ a Ladani watariĩ ũũ: ariũ a Agerishoni, arĩa maarĩ a mũthimo wa Ladani, Mũgerishoni, o arĩa maarĩ anene thĩinĩ wa nyũmba cia maithe mao o nyũmba ĩo ya Ladani, Mũgerishoni ũcio-rĩ, nĩ Jehieli;nao ariũ a Jehieli ũcio, nĩ Zethamu, na Joeli, mũrũ wa ithe. Acio nĩo maarĩ arori a kũndũ kũrĩa kwaigagwo mũthithũ wa indo cia bata kũu nyũmba ya Jehova.Naho ha ũhoro wa Aamuramu, na wa Aizihari, na wa Ahebironi, o na wa Auzieli-rĩ,nĩ Shebueli, mũrũ wa Gerishoni wa Musa, warĩ mũnene wa kũndũ kũu kwaigagwo mũthithũ wa indo cia bata.Naho ha ũhoro wa ariũ a ithe, andũ arĩa maarĩ a mũthimo wa Eliezeri, nĩ Rehabia, mũrũwe; na Jeshaia, mũrũwe wa ũcio, na Joramu mũrũwe wa ũcio, na Zikiri, mũrũwe wa ũcio, na Shelomothu, mũrũwe wa ũcio.Nake Shelomothu ũcio, na ariũ a ithe, nĩo maarĩ arori a kũndũ kũrĩa kwaigagwo mũthithũ wa indo cia bata iria ciaamũrĩirũo Jehova, o icio Daudi, mũthamaki, o na anene a nyũmba cia maithe mao, acio maarĩ anene a gwatha andũ ngiri o ngiri, o na igana o igana, o na anene a ita cia Isiraeli, maamũrĩte magacitheria.Na rĩrĩ, indo iria maatahĩte maacihũranĩra ita-inĩ-rĩ, nĩcio maamũrire magĩcitheria cia gũcokereria nyũmba ya Jehova kũrĩa ĩngĩtharũka.Ningĩ indo iria Samueli ũrĩa muoni maũndũ, na Saulu, mũrũ wa Kishu, na Ahineri, mũrũ wa Neri, na Joabu, mũrũ wa Zeruia, maamũrĩte magacitheria, o na mũndũ ũrĩa wothe waamũrĩte kĩndũ o na kĩ agagĩtheria, indo icio ciothe-rĩ, ciaigirũo moko-inĩ ma Shelomothu o na ariũ a ithe macirorage.Naho ha ũhoro wa Aiziharu-rĩ, Kenania na ariũ ake nĩo maarĩ a wĩra ũrĩa warutagwo na nja ũkoniĩ kũrora Isiraeli, nĩguo matuĩke anene a gwathanaga o na aciri.Naho ha ũhoro wa Ahebironi, nĩ Hashabia, na ariũ a ithe, andũ maarĩ njamba ngiri ĩmwe na magana mũgwanja, maaroraga Aisiraeli arĩa maatũire mũrĩmo ũrĩa ũngĩ wa Jorodani, mwena ũrĩa ũrorete ithũĩro, maũndũ-inĩ mothe ma wĩra wa Jehova, o na wĩra ũrĩa warutagĩrũo mũthamaki.Ningĩ thĩinĩ wa Ahebironi-rĩ, Jerija nĩwe warĩ mũnene wao, o ta ũrĩa njiaro cia Ahebironi acio ciatariĩ cia nyũmba cia maithe mao. Naguo mwaka wa mĩrongo ĩna ĩrĩa Daudi aakorirũo athamakĩte-rĩ, nĩguo ũhoro wao watuĩririo, gũkĩoneka thĩinĩ wao njamba irĩ hinya o kũu Jazeri ya Gileadi.Nao ariũ a ithe na Jerija ũcio, o acio maarĩ njamba-rĩ, maarĩ ngiri igĩrĩ na magana mũgwanja, nao maarĩ anene thĩinĩ wa nyũmba cia maithe mao, nao nĩo mũthamaki Daudi aatuire anyabara a kũroraga Areubeni, o na Agadi, o na nuthu ya mũhĩrĩga wa Amanase, ũhoro-inĩ wa maũndũ mothe marĩa maakoniĩ Ngai, o na marĩa maakoniĩ mũthamaki.Na rĩrĩ, ciana cia Isiraeli, o ta ũrĩa ũhoro wacio wa gũtarũo watariĩ, naguo ũguo nĩ ta kuuga andũ arĩa anene thĩinĩ wa nyũmba cia maithe mao, o na anene arĩa maathaga andũ ngiri o ngiri, o na igana o igana, me na anene ao a gwathana, o acio maatungatagĩra mũthamaki maũndũ-inĩ o na marĩkũ marĩa maarĩ ma ituanĩra rĩa mweri o mweri, mĩeri-inĩ yothe ya mwaka mũgima-rĩ, maarĩ andũ ngiri mĩrongo ĩĩrĩ na inya, o ituanĩra.Na rĩrĩ, mũrori wa ituanĩra rĩa mbere rĩa mweri wa mbere nĩ Jashobeamu, mũrũ wa Zabidieli; narĩo ituanĩra-inĩ rĩake kwarĩ andũ ngiri mĩrongo ĩĩrĩ na inya.Ũcio aarĩ wa ciana cia Perezu, na nĩwe warĩ mũnene wa anene othe a mbũtũ cia ita mweri wa mbere.Nake mũrori wa ituanĩra rĩa mweri wa kerĩ nĩ Dodai, Mũahohi; narĩo ituanĩra-inĩ rĩake-rĩ, Mikilothu nĩwe warĩ mũtongoria; o narĩo ituanĩra-inĩ rĩu rĩake kwarĩ andũ ngiri mĩrongo ĩĩrĩ na inya.Nake mũnene wa gatatũ wa mbũtũ ya ita mweri wa ĩtatũ, nĩ Benaia, mũrũ wa Jehoiada, mũthĩnjĩri-Ngai ũrĩa mũnene; narĩo ituanĩra-inĩ rĩake kwarĩ andũ ngiri mĩrongo ĩĩrĩ na inya.Nake Benaia ũcio nĩwe warĩ njamba mũno wa andũ arĩa mĩrongo ĩtatũ, na nĩwe warĩ mũnene wa acio mĩrongo ĩtatũ; o nake Amizabadi, mũrũwe, aarĩ wa ituanĩra-inĩ rĩake.Nake mũnene wa gwathana wa kana wa mweri wa ĩna, nĩ Asaheli, mũrũ wa nyina na Joabu; o nake Zebadia, mũrũwe, nĩwe wamũrũmĩrĩire, narĩo ituanĩra-inĩ rĩake kwarĩ andũ ngiri mĩrongo ĩĩrĩ na inya.Nake mũnene wa gwathana wa gatano, wa mweri wa ĩtano, nĩ Shamuhuthu, Mũizirahi; narĩo ituanĩra-inĩ rĩake kwarĩ andũ ngiri mĩrongo ĩĩrĩ na inya.Na rĩrĩ, mũnene wa gwathana wa gatandatũ, wa mweri wa ĩtandatũ, nĩ Ira, mũrũ wa Ikeshu, Mũtekoa; narĩo ituanĩra-inĩ rĩake kwarĩ andũ ngiri mĩrongo ĩĩrĩ na inya.Nake mũnene wa gwathana wa mũgwanja, wa mweri wa mũgwanja, nĩ Helezu, Mũpeloni, wa ciana cia Efiraimu; narĩo ituanĩra-inĩ rĩake kwarĩ andũ ngiri mĩrongo ĩĩrĩ na inya.Nake mũnene wa gwathana wa kanana, wa mweri wa ĩnana, nĩ Sibekai, Mũhushathi, wa Azera; narĩo ituanĩra-inĩ rĩake kwarĩ andũ ngiri mĩrongo ĩĩrĩ na inya.Nake mũnene wa gwathana wa kenda, wa mweri wa kenda, nĩ Abiezeri, Mũanathothu, wa Abenjamini; narĩo ituanĩra-inĩ rĩake kwarĩ andũ ngiri mĩrongo ĩĩrĩ na inya.Nake mũnene wa gwathana wa ikũmi, wa mweri wa ikũmi, nĩ Maharai, Mũnetofathi, wa Azerahi; narĩo ituanĩra-inĩ rĩake kwarĩ andũ ngiri mĩrongo ĩĩrĩ na inya.Nake mũnene wa gwathana wa ikũmi na ũmwe, nĩ ũndũ wa mweri wa ikũmi na ũmwe, nĩ Benaia, Mũpirathoni, wa ciana cia Efiraimu; narĩo ituanĩra-inĩ rĩake kwarĩ andũ ngiri mĩrongo ĩĩrĩ na inya.Nake mũnene wa gwathana wa ikũmi na erĩ, wa mweri wa ikũmi na ĩĩrĩ, nĩ Helidai, Mũnetofathi wa mbarĩ ya Othinieli; narĩo ituanĩra-inĩ rĩake kwarĩ andũ ngiri mĩrongo ĩĩrĩ na inya.O na ningĩ-rĩ, andũ arĩa maaroraga mĩhĩrĩga ya Isiraeli nĩ aya: wa Areubeni, nĩ Eliezeri wa Zikiri warĩ mwathani; nake wa Asimeoni, nĩ Shefatia, mũrũ wa Maaka;o nake wa Alawii, nĩ Hashabia mũrũ wa Kemueli; na wa Haruni, nĩ Zadoku;na wa Juda, nĩ Elihu, ũrĩa warĩ wa ariũ a ithe na Daudi; na wa Isakaru, nĩ Omuri, mũrũ wa Mikaeli;na wa Zebuluni, nĩ Ishimaia, mũrũ wa Obadia; na wa Nafitali, nĩ Jeremothu, mũrũ wa Azirieli;na wa ciana cia Efiraimu, nĩ Hoshea, mũrũ wa Azazia; na wa nuthu ĩmwe ya mũhĩrĩga wa Manase, nĩ Joeli, mũrũ wa Pedaia;nake wa nuthu ĩrĩa ĩngĩ ya mũhĩrĩga o ro ũcio wa Manase, kũu Gileadi, nĩ Ido, mũrũ wa Zekaria; na wa Benjamini nĩ Jaasieli mũrũ wa Abineri;na wa Dani, nĩ Azareli, mũrũ wa Jerihamu. Acio nĩo maarĩ anene a mĩhĩrĩga ya Isiraeli.No rĩrĩ, Daudi ndaigana gũtara arĩa maarĩ a mĩaka mĩrongo ĩĩrĩ, o na arĩa maarĩ thutha wao, nĩ gũkorũo Jehova nĩoigĩte atĩ nĩakaingĩhia Isiraeli matuĩke o ta njata cia igũrũ.Nake Joabu, mũrũ wa Zeruia, nĩaambĩrĩirie kũmatara, no ndaigana kũrĩkia; naguo ũndũ ũcio wa gũtara andũ ũgĩtũma Isiraeli makinyĩrio marakara ma Jehova; naguo ũhoro wa ũrĩa andũ acio maaiganire maatarũo-rĩ, ndũigana kwandĩkwo ibuku-inĩ rĩa maũndũ ma ihinda rĩa mũthamaki Daudi.Na rĩrĩ, mũrori kũndũ kũrĩa kwaigagwo mũthithũ wa indo cia bata kwa mũthamaki nĩ Azimavethu, mũrũ wa Adieli; o nake mũrori kũndũ kũrĩa kwaigagwo indo cia bata kũu mĩgũnda, o na matũũra-inĩ, na tũtũũra-inĩ, o na nyũmba-inĩ cia hinya iria ciakĩtwo ndaya na igũrũ-rĩ, nĩ Jonathani mũrũ wa Uzia;o nake mũrori andũ arĩa maarutaga wĩra wa kũrĩma mĩgũnda, nĩ Eziri, mũrũ wa Kelubu;o nake mũrori mĩgũnda ya mĩthabibu nĩ Shimei, Mũramathi; o nake mũrori wa maciaro ma mĩgũnda ya mĩthabibu kũndũ kũrĩa ndibei yaigagwo nĩ Zabadi, Mũshifimi;nake mũrori mĩtamaiyũ na mĩborothandi ĩrĩa yarĩ bũrũri ũrĩa mũgũu nĩ Baali-hanani, Mũgederi; o nake mũrori kũndũ kũrĩa kwaigagwo maguta nĩ Joashu;o nake mũrori ndũru cia ng’ombe iria ciarĩithagio Sharoni, nĩ Shitirai, Mũsharoni; o nake mũrori wa ndũru cia ng’ombe iria ciarĩ cianda-inĩ nĩ Shafati, mũrũ wa Adilai;o nake mũrori ngamĩra, nĩ Obili, Mũishumaeli; o nake mũrori ndigiri nĩ Jedeia, Mũmeronothi;o nake mũrori ndũru cia mbũri nĩ Jazizi, Mũhagari. Andũ acio othe-rĩ, nĩo maarĩ arori indo iria cia mũthamaki Daudi.O nake Jonathani, ithe mũnyinyi wa Daudi, aarĩ mũheani kĩrĩra, nake aarĩ mũndũ mũmenyi maũndũ, o na mwandĩki-marũa; nake Jehieli, mũrũ wa Hakimoni, nĩwe waikaranagia na ariũ a mũthamaki;nake Ahithofeli, nĩwe waheaga mũthamaki kĩrĩra; nake Hushai, Mũariki, nĩwe warĩ wathiomowe wa mũthamaki;nao arĩa maarũmĩrĩire Ahithofeli nĩ Jehoiada, mũrũ wa Benaia, na Abiatharu; nake mũnene wa ita cia mũthamaki nĩ Joabu.Nake Daudi agĩkĩũnganithia anene othe a Isiraeli, nao nĩo anene a mĩhĩrĩga, o na anene a matuanĩra ma andũ arĩa maatungatagĩra mũthamaki, o na anene a andũ ngiri o ngiri, o na anene a andũ igana o igana, o na arori arĩa maaroraga indo ciothe, o na mahiũ mothe, ma mũthamaki na ma ariũ ake, o na anene arĩa mehokeirũo maũndũ ma nyũmba yake, o na njamba, naguo ũguo nĩ ta kuuga njamba ciothe iria irĩ hinya, mathiĩ kũrĩ we o kũu Jerusalemu.Hĩndĩ ĩo mũthamaki Daudi akĩarahũka akĩrũgama, akiuga atĩrĩ, Ta ’thikĩrĩriai, inyuĩ ariũ a ithe witũ, o na andũ akwa; ha ũhoro wakwa-rĩ, ngoro yakwa nĩĩrendete gwaka nyũmba ya kũhurũkia ithandũkũ rĩa kĩrĩkanĩro kĩa Jehova, o na ya gũtuĩka gaturũa ka magũrũ ma Ngai witũ, na ndĩraigithia indo nĩ ũndũ wa gwaka nyũmba ĩo.No rĩrĩ, Ngai nĩaanjĩrire atĩrĩ, Wee tiwe ũgaaka nyũmba ĩĩtanĩtio na rĩĩtwa rĩakwa, nĩ gũkorũo wee wĩ mũndũ wa ita, na nĩũitĩte thakame.No rĩrĩ, Jehova, Ngai wa Isiraeli, nĩ niĩ aathurire thĩinĩ wa nyũmba yothe ya baba, nduĩke mũthamaki wa gũthamakagĩra Isiraeli tene na tene; nĩ gũkorũo athurĩte Juda atuĩke mũtongoria; ningĩ thĩinĩ wa nyũmba ĩo ya Juda agathura nyũmba ya baba; o na ningĩ thĩinĩ wa ariũ a baba-rĩ, nĩ niĩ aakenirio nĩ niĩ nĩ getha andue mũthamaki wa gũthamakĩra Isiraeli othe;na rĩrĩ, thĩinĩ wa ariũ akwa othe, (tondũ Jehova nĩa’heete ihĩĩ nyingĩ-rĩ,) Suleimani mũrũ wakwa nĩwe athurĩte aikarĩre gĩtĩ gĩa ũthamaki wa Jehova athamakĩre Isiraeli.Nake agĩkĩnjĩra atĩrĩ, Suleimani, mũrũguo, nĩwe ũgaaka nyũmba yakwa o na nja ciakwa ciayo; nĩ gũkorũo nĩndĩmũthurĩte atuĩke mũrũ wakwa, na niĩ nduĩke ithe.Na rĩrĩ, angĩkorũo nĩegũtũũra arũmĩtie maathani makwa, o na matuĩro makwa ma cira, o ta ũrĩa gũtariĩ ũmũthĩ-rĩ, nĩngatũma ũthamaki wake ũikare ũrũmĩte wega tene na tene.Na rĩu tondũ wa ũhoro ũcio, menyagĩrĩrai na mũrongoragie maathani mothe ma Jehova Ngai wanyu, Aisiraeli othe me ho makĩĩonagĩra maũndũ macio na maitho mao, o andũ othe a kĩrĩndĩ kĩa Jehova, o na mũkĩiguagwo nĩ Ngai witũ; nĩ getha mũtũũre mwĩgwatĩire bũrũri ũyũ mwega, na mũkaũtigĩra ciana cianyu iria igoka thutha wanyu, ũtuĩke igai rĩacio tene na tene.Na rĩrĩ, wee Suleimani, mũrũ wakwa, tũũra ũmenyete Ngai wa thoguo, na ũmũtungatagĩre na ngoro yaku yothe, wĩ na meciria ma kwenda gwathĩka nĩwe; nĩ gũkorũo Jehova atuĩragia maũndũ ma ngoro cia andũ othe, akamenya metarania mothe ma meciria mao. Ũngĩkorũo nĩũrĩmũrongoragia-rĩ, nĩarĩkwĩonithagia; no rĩrĩ, watigana nake, o nake nĩagagũte ũtũũre wĩ mũte tene na tene.Gĩĩcirie rĩu, nĩ gũkorũo Jehova nĩagũthurĩte nĩguo wake nyũmba ĩtuĩke handũ hake haamũre; wĩĩkĩre hinya, wĩke ũndũ ucio.Hĩndĩ ĩo Daudi agĩkĩnengera Suleimani, mũrũwe, mũhianĩre wa ũrĩa gĩthaku kĩa hekarũ gĩgaakwo, hamwe na nyũmba cia hekarũ, o na wa kũndũ kwayo gwa kũigwo mũthithũ wa indo cia bata, o na wa tũnyũmba twayo twa igũrũ, o na wa tũnyũmba twayo twa na thĩinĩ, o na wa handũ harĩa gĩikaro-gĩa-tha gĩkaigwo;o na mũhianĩre wa mwako wothe ũrĩa acirĩire gwaka na ngoro yake, ũkoniĩ nja cia nyũmba ya Jehova, o na ũkoniĩ tũnyũmba tuothe tũrĩa twamĩthiũrũrũkĩirie, o na ũkoniĩ kũndũ gwa kũigwo mũthithũ wa indo cia bata cia nyũmba ya Ngai; o na ũkoniĩ kũndũ gwa kũigwo indo cia bata iria ciamũrĩtwo.O na ningĩ akĩmũhe ũhoro wa ũrĩa matuanĩra ma athĩnjĩri-Ngai o na Alawii marĩrũmagĩrĩrũo, o na wa wĩra wothe ũrĩa ũkoniĩ nyũmba ya Jehova, o na wa indo ciothe cia kũrutwo wĩra nacio kũu nyũmba ya Jehova thĩinĩ;o na ningĩ akĩmũnengera thahabu ĩthimĩtwo ya kũigana indo iria ingĩthondekwo cia thahabu, o indo ciothe iria ikoniĩ wĩra wa mĩthemba yothe; o na akĩmũnengera betha ĩthimĩtwo ya kũigana indo ciothe cia betha, o indo cia wĩra wa mĩthemba yothe;o na thahabu ĩthimĩtwo ya gũthondeka mĩtĩ ya thahabu ya kũigĩrĩrũo matawa, o na matawa mayo, nayo thahabu ĩo ĩgagĩthimwo ya kũigana gũthondeka mũtĩ o mũtĩ wa kũigĩrĩrũo matawa, o na matawa maguo; o na ningĩ akĩmũnengera betha ĩthimĩtwo ya kũigana mĩtĩ ya kũigĩrĩrũo matawa ya betha, mũtĩ o mũtĩ, o na matawa mayo, o ta ũrĩa wĩra ũrĩa warutagwo na mũtĩ o mũtĩ wa kũigĩrĩrũo matawa watariĩ;o na ningĩ akĩmũnengera thahabu ĩthimĩtwo ya kũigana metha cia mĩgate ĩrĩa ĩigagwo mbere ya Jehova, metha o metha; o na betha ya kũigana metha cia betha;o na thahabu therie mũno ya kũigana gũthondeka njibe cia mĩthece ĩtatũ, o na tũbakũri, o na ikombe; o na ya mbakũri cia thahabu ĩthimĩtwo ya kũigana mbakũri o mbakũri; o na ya mbakũri cia betha ĩthimĩtwo ya kũigana mbakũri o mbakũri;o na ningĩ akĩmũnengera thahabu ĩrĩa therie mũno ĩthimĩtwo ya kũigana kĩgongona gĩa gũcinĩrũo ũbumba, o na ningĩ akĩmũnengera thahabu ĩthimĩtwo ya kũigana ngari ya ita ya Jehova o ta ũrĩa mũhianĩre wayo ũtariĩ, naguo ũguo nĩ ta kuuga ya kũigana makerubi marĩa matambũrũkĩtie mathagu mamo, makahumba ithandũkũ rĩa kĩrĩkanĩro kĩa Jehova.Nake Daudi agĩkiuga atĩrĩ, Maũndũ macio mothe, naguo ũguo nĩ ta kuuga ũhoro wothe wa mĩhianĩre ĩo-rĩ, ndamenyithirio ũrĩa ingĩmaandĩka nĩ ũndũ wa ũrĩa ndaigĩrĩirũo guoko nĩ Jehova.Ningĩ Daudi akĩĩra mũrũwe, Suleimani, atĩrĩ, Gĩa na hinya, na ũũmĩrĩrie; o naguo wĩra ũcio ũũrute; menya wĩtigĩre o na kana ũmake; nĩ gũkorũo Jehova Ngai, o Ngai wakwa, e hamwe nawe; ndarĩ hingo agagũtigĩrĩra, o na kana atigane nawe, o nginya hĩndĩ ĩrĩa wĩra wothe ũrĩa ũkarutwo nĩ ũndũ wa nyũmba ya Jehova ũgathira.Na atĩrĩrĩ, maya nĩmo matuanĩra ma athĩnjĩri-Ngai, o na Alawii, makoniĩ wĩra wothe wa nyũmba ya Ngai; ningĩ mũndũ o wothe ũrĩa wĩ na ũũgĩ wa kũruta wĩra wa mĩthemba yothe, ũrĩa wĩendeire wĩra ũcio na ngoro yake-rĩ, akagĩa o hamwe nawe mawĩra-inĩ macio mothe; o na ningĩ atĩrĩ, anene o na andũ arĩa angĩ othe nĩmarĩathĩkaga nĩwe maũndũ-inĩ mothe.Ningĩ Daudi, ũcio mũthamaki, agĩkĩĩra kĩrĩndĩ gĩothe kĩũnganĩte atĩrĩ, Suleimani, mũrũ wakwa, o ũyũ ũthurĩtwo nĩ Ngai, akĩrĩ o mũnyinyi, na nĩ mwĩthĩ, naguo wĩra ũrĩa ũkũrutwo nĩ mũnene; nĩ gũkorũo nyũmba ĩo ya ũnene ti mũndũ wa gũkũ thĩ ũgwakĩrũo, tiga o Jehova Ngai.Na rĩu niĩ na niĩ, nĩnjigithĩtie indo na hinya wakwa wothe nĩ ũndũ wa nyũmba ĩo ya Ngai wakwa, ngaigithia thahabu ya gũthondekwo indo cia thahabu, o na betha ya gũthondekwo indo cia betha, o na gĩcango gĩa gũthondekwo indo cia gĩcango, o na kĩgera gĩa gũthondekwo indo cia igera, o na mĩtĩ ya gũthondekwo indo cia mĩtĩ; na tũhiga tũrĩa twĩtagwo onigithi, na tũhiga tũrĩa tũthecagĩrĩrũo indo-inĩ, na tũhiga twa kũgemia nyũmba ĩo natuo, o na twa rangi wa mĩthemba mĩingĩ, na mĩthemba mĩingĩ ya tũhiga tũngĩ twa goro, o na mahiga maingĩ mũno ma nyaigĩ ya mũthemba mwega.O na ningĩ makĩria, tondũ wa ũrĩa ngoro yakwa ĩkenagĩra mũno nyũmba ya Ngai wakwa-rĩ, kuona atĩ ndĩ na mũthithũ wakwa kĩũmbe wa thahabu o na betha, nĩngũũheana nĩ ũndũ wa nyũmba ya Ngai wakwa, nyongerere indo ciothe iria njigithĩtie nĩ ũndũ wa nyũmba ĩo theru;naguo mũthithũ ũcio nĩ wa taranda ngiri ithatũ cia thahabu, o thahabu ĩrĩa ya Ofiru, o na taranda ngiri mũgwanja cia betha ĩrĩa ĩthondeketwo ĩgatherio wega mũno; icio-rĩ, nĩngũciheana cia kũhumba thingo cia nyũmba icio;ningĩ thahabu ĩo ĩthondeke indo cia thahabu, o na betha ĩthondeke indo cia betha, nĩ ũndũ wa wĩra wa mĩthemba yothe ũrĩa ũkarutwo na moko ma abundi. Rĩu-rĩ, nũ ũgũkĩĩamũra mũthenya ũyũ wa ũmũthĩ, harĩ Jehova arute indo na ũndũ wa kwĩendera na ngoro yake?Hĩndĩ ĩo anene a nyũmba cia maithe, o na anene a mĩhĩrĩga ya Isiraeli, o na anene arĩa maathaga andũ ngiri o ngiri, o na igana o igana, ita-inĩ, hamwe na aathani arĩa maaroraga wĩra ũrĩa warutagĩrũo mũthamaki, makĩruta indo na ũndũ wa kwĩendera na ngoro ciao;nao magĩkĩruta thahabu ya taranda ngiri ithano, na mbaũni ngiri ikũmi, nĩ ũndũ wa wĩra wa nyũmba ya Ngai, o na taranda ngiri ikũmi cia betha, na taranda ngiri ikũmi na inyanya cia gĩcango, na taranda cia kĩgera ngiri igana rĩmwe.Nao andũ arĩa maakorirũo marĩ na tũhiga twa goro magĩtũiga moko-inĩ ma Jehieli, Mũgerishoni, nĩguo tũigwo kũndũ kũrĩa kwaigagwo mũthithũ wa indo cia bata cia nyũmba ya Jehova.Hĩndĩ ĩo andũ acio magĩkena nĩ ũndũ nĩmaarutĩte indo ciao na kwĩendera, nĩ gũkorũo maarutĩire Jehova indo icio ciao na ngoro yao yothe nĩ ũndũ wa kwĩendera gwĩka ũguo; o nake Daudi ũcio mũthamaki agĩkena gĩkeno kĩnene mũno.Tondũ ũcio Daudi agĩkĩgooca Jehova arĩ mbere ya kĩrĩndĩ kĩu gĩothe; nake Daudi akiuga atĩrĩ, Ũrogoocwo, wee Jehova Ngai wa ithe witũ Isiraeli, tene na tene.Atĩrĩrĩ, wee Jehova, ũnene nĩ waku, o na hinya, o naguo riri, o na ũhootani, o na gwĩkĩrĩrũo; nĩ gũkorũo indo ciothe iria irĩ igũrũ o na thĩ nĩ ciaku; o naguo ũthamaki nĩ waku, wee Jehova; na ningĩ wee nĩwe ũnenehetio ũgakĩra indo ciothe.Ũtonga na gĩtĩo-rĩ, ciumaga kũrĩ wee, na nĩwe wathaga maũndũ mothe; o naguo hinya na ũhoti ii moko-inĩ maku, o nakuo kũnenehania kũrĩ o guoko-inĩ gwaku, o na kũhe andũ othe hinya.Na rĩu tondũ wa maũndũ macio, wee Ngai witũ, nĩtũgũgũcokeria ngatho, o na tũgakumia rĩĩtwa rĩaku rĩrĩa rĩagĩrĩire kũgoocwo mũno.No rĩrĩ, niĩ ndĩ ũ, o nao andũ akwa nĩ a, atĩ nĩkĩo tũkũhota kũruta indo na kwĩendera na ngoro ta ũguo twĩkĩte? Nĩ ũndũ-rĩ, indo ciothe ciumaga harĩ wee, nacio indo icio tũkũheete-rĩ, ciuma o ciaku wee mwene.Nĩ gũkorũo ithuĩ tũhaana ta andũ a kũngĩ, o na ta tũrĩ ageni tũkĩonwo nĩwe, o ta ũrĩa maithe maitũ mothe maatariĩ; matukũ maitũ gũkũ thĩ matariĩ o ta kĩĩruru, na gũtirĩ mwĩhoko wa gũtũũra.Atĩrĩrĩ, wee Jehova Ngai witũ, indo ici ciothe tũhaĩte tũgacihaarĩria cia gũgwakĩra nyũmba ĩĩtanĩtio na rĩĩtwa rĩaku rĩtheru-rĩ, ciumĩte o guoko-inĩ gwaku, na ciothe no ciaku wee mwene.O na ningĩ Ngai wakwa-rĩ, nĩnjũĩ atĩ nĩũtuĩragia maũndũ ma ngoro cia andũ, na ũgakenagĩra ũthingu. Naho ha ũhoro wakwa-rĩ, ndutĩte indo icio ciothe na kwĩendera nĩ ũndũ wa werekereru wa ngoro yakwa. Ningĩ rĩu ndĩ mũkenu nĩ ũndũ wa kwĩonera ũhoro ũyũ wa atĩ andũ aya aku me haha marakũrutĩra indo ciao na kwĩendera.Atĩrĩrĩ, wee Jehova, Ngai wa maithe maitũ, Iburahimu, na Isaaka, na Isiraeli, tũma atĩ ũndũ ũyũ tũreka ũtũũre ũririkanagwo nĩ andũ aku metarania-inĩ ma meciria ma ngoro ciao tene na tene, o na ũtũme atĩ ngoro ciao itũũre irũmĩte irorete harĩ wee;o nake Suleimani, mũrũ wakwa, ũmũhe ngoro nginyanĩru, nĩ getha amenyagĩrĩre maathani maku, na matuĩro maku ma cira, o na irĩra cia watho waku wa kũrũmĩrĩrũo, amarũmagĩrĩre mothe, ningĩ aake nyũmba ĩo ya ũnene, o ĩo njigithĩirie indo.Nake Daudi akĩĩra andũ othe arĩa monganĩte atĩrĩ, Rĩu kĩgoocei Jehova Ngai wanyu. Nao andũ acio othe magĩkĩgooca Jehova, Ngai wa maithe mao, makĩinamĩrĩria mĩtwe yao thĩ magĩkumia Jehova o na mũthamaki wao.Na rũciũ rũrũ rũngĩ makĩroka gũthĩnjĩra Jehova nyamũ, makĩrutĩra Jehova mahaki ma njino, namo maarĩ ma ndegwa ngiri ĩmwe, na ndũrũme ngiri ĩmwe, o na tũtũrũme ngiri ĩmwe, hamwe na magongona mamo ma indo cia kũnyuwo, o na magongona mangĩ maingĩ mũno nĩ ũndũ wa andũ othe a Isiraeli;nao makĩrĩĩra mbere ya Jehova mũthenya ũcio o na makĩnyua, marĩ na gĩkeno kĩnene mũno. Ningi magĩgĩtua Suleimani, mũrũ wa Daudi, mũthamaki ihinda rĩa kerĩ, nao makĩmũitĩrĩria maguta atuĩke mũnene wamũrĩirũo Jehova, nake Zadoku atuĩke mũthĩnjĩri-Ngai.Hĩndĩ ĩo Suleimani agĩgĩikarĩra gĩtĩ gĩa ũthamaki kĩa Jehova, agĩtuĩka mũthamaki ithenya rĩa ĩthe Daudi, nake agĩikara e mũgaacĩru; nao Aisiraeli othe makĩmwathĩkira.Nao anene othe, o na njamba ciothe, o na ariũ othe a mũthamaki Daudi o nao, magĩgĩĩtwara he Suleimani mũthamaki amaathage.Nake Jehova akĩnenehia Suleimani mũno mũno akĩonagwo nĩ Aisiraeli othe, o na agĩtũma ekĩrĩrũo mũno nĩ andũ gũkĩra mũthamaki o na ũrĩkũ wa arĩa maarĩ mbere yake kũu Isiraeli.Na rĩrĩ, Daudi, mũrũ wa Jesii, aathamakagĩra Aisiraeli othe.Narĩo ihinda rĩrĩa aathamakĩire Isiraeli rĩarĩ mĩaka mĩrongo ĩna no rĩrĩ, mĩaka mũgwanja aathamakire arĩ Hebironi, nayo mĩaka mĩrongo ĩtatũ na ĩtatũ agĩthamaka arĩ Jerusalemu.Nake agĩgĩkua e mũkũrũ mũno, aninĩte matukũ maingĩ, na e gĩtonga, o na e mũtĩĩku mũno; nake Suleimani, mũrũwe, agĩthamaka ithenya rĩake.Na rĩrĩ, ciĩko cia mũthamaki Daudi, o icio cia mbere o na cia kũrigĩrĩria-rĩ, nĩciandĩkĩtwo mohoro-inĩ ma Samueli ũrĩa muoni maũndũ, o na ma Nathani mũnabii, o na ma Gadi muoni maũndũ,hamwe na ũhoro wothe wa ũrĩa aathamakire, o na wa hinya ũrĩa aarĩ naguo, o na wa maũndũ mothe marĩa maamũkorire, we mwene o na Isiraeli, o na marĩa maakorire mothamaki marĩa mangĩ ma mabũrũri ma kũu.NA RĨRĨ, Suleimani, mũrũ wa Daudi, agĩkĩgĩa na hinya ũthamaki-inĩ wake, nake Jehova, Ngai wake, agĩikara hamwe nake, o na akĩmũnenehia mũno mũno.Nake Suleimani agĩkĩaria na andũ othe a Isiraeli o arĩa maarĩ anene a athigari ngiri o ngiri, o na igana o igana, o na aciri, o na mũndũ o wothe ũrĩa warĩ mũnene kũu Isiraeli guothe, o arĩa maarĩ ciongo cia nyũmba cia maithe ma andũ a Isiraeli.Na gũgĩtuĩka atĩrĩ, atĩ Suleimani, me na kĩrĩndĩ kĩu gĩothe, magĩthiĩ itĩri-inĩ rĩa kũndũ kũrĩa gũtũũgĩru kũu Gibeoni; nĩ ũndũ kũu nĩkuo hema-ya-gũtũnganwo ya Ngai yarĩ, o ĩrĩa Musa, ndungata ya Jehova, aathondekete werũ-inĩ.No ithandũkũ rĩa Ngai Daudi nĩaarĩambatĩtie akarĩruta Kiriathu-jearimu akarĩiga harĩa aarĩthondekeire; nĩ gũkorũo nĩaarĩambĩire hema kũu Jerusalemu.O nakĩo kĩgongona gĩa gĩcango kĩrĩa Bezaleli wa Uri, mũrũ wa Huri, aathondekete, kĩarĩ o kũu mbere ya gĩikaro kĩa Jehova, nake Suleimani me na kĩrĩndĩ kĩu magĩthiĩ hau kĩarĩ.Nake Suleimini agĩkĩambata agĩthiĩ kĩgongona-inĩ kĩu gĩa gĩcango o hau mbere ya Jehova, o kĩu kĩarĩ hema-inĩ-ya-gũtũnganwo, na akĩrutĩra igũrũ rĩakĩo nyamũ ngiri ĩmwe cia mahaki ma njino.Na rĩrĩ, ũtukũ o ro ũcio Ngai akiumĩrĩra Suleimani, akĩmwĩra atĩrĩ, Hoya kĩrĩa ngũkũhe.Nake Suleimani agĩkĩĩra Ngai atĩrĩ, Wee nĩwekire baba, Daudi, maũndũ manene ma tha, na niĩ ũkĩndua mũthamaki wa gũcoka ithenya rĩake.Na rĩu, wee Jehova Ngai, tũma atĩ kĩĩranĩro gĩaku kĩrĩa werĩire baba, Daudi, gĩikare kĩrũmĩte; nĩ ũndũ nĩũnduĩte mũthamaki ’thamakĩre andũ maingĩhĩte o ta rũkũngũ rũa thĩ.Rĩu ndagĩgũthaitha ũ’he ũũgĩ, o na ũhoro wa kũmenya maũndũ, nĩ getha ’menye mĩthiĩre ĩrĩa njagĩrĩirũo nĩ gũthiaga nayo ndĩ hamwe na andũ aya aku; nĩ ũndũ-rĩ, andũ aya aku aingĩ ũũ-rĩ, nũ ũngĩkĩhota kũmacirĩra?Nake Ngai agĩkĩĩra Suleimani atĩrĩ, Kuona atĩ nĩ ũndũ ũcio warĩ ngoro-inĩ yaku, na ndwahoire ũtonga, kana kũgĩa indo nyingĩ, o na kana gĩtĩo, kana atĩ mĩoyo ya thũ ciaku ĩninwo, o na kana ũkĩĩhoera atĩ ũtũũre muoyo matukũ maingĩ, no nĩ ũũgĩ wehoeire, o na ũmenyi wega maũndũ, nĩ getha ũhotage gũcirĩra andũ akwa arĩa ndagũtuire mũthamaki wao-rĩ,nĩndetĩkĩra gũkũhe ũũgĩ, o na ũmenyi wega maũndũ; o na makĩria nĩngũkũhe ũtonga, o na indo nyingĩ, o na gĩtĩo, gũkĩra mũthamaki o na ũrĩkũ wa arĩa maarĩ mbere yaku, o na ningĩ thutha waku gũtikagĩa ũngĩ o na ũrĩkũ wĩ na maũndũ ta macio.Thutha wa ũguo Suleimani agĩkiuma itĩri-inĩ rĩu rĩa handũ hatũũgĩru kũu Gibeoni, hau hema-inĩ-ya-gũtũnganwo, agĩcoka Jerusalemu; nake agĩgĩthamakĩra Isiraeli.Nake Suleimani akĩĩũnganithĩria ngari cia ita, o na andũ arĩa mathiaga mahaicĩte mbarathi; akĩgĩa na ngari ngiri ĩmwe na magana mana cia ita, o na andũ ngiri ikũmi na igĩrĩ arĩa mathiaga mahaicĩte mbarathi, akĩmaiga matũũra-inĩ marĩa maaigagwo ngari icio, o na hamwe na mũthamaki kũu Jerusalemu.Nake mũthamaki ũcio agĩkĩingĩhia betha na thahabu, ikonagwo ihaana o ta irĩ mahiga kũu Jerusalemu, nayo mĩtarakwa akĩmĩingĩhia o ta mĩborothandi ĩrĩa ĩiyũrĩte bũrũri ũrĩa mũgũu.Nacio mbarathi iria Suleimani aarĩ nacio ciarutĩtwo Misiri, nao andũ arĩa maarutagĩra mũthamaki wĩra wa wonjoria, nĩo maacithogoraga irĩ ndũru nene, o rũũru thogora waruo.Nacio ngari cia ita iria maambatagia marutĩte Misiri, ĩmwe yarutagĩrũo cekeri magana matandatũ ma betha, nayo mbarathi ĩmwe ĩkarutĩrũo cekeri igana rĩa mĩrongo ĩtano; naguo ũguo nĩguo athamaki othe a Ahiti, o na athamaki a Suriata, maacithogoraga matwarĩirũo nĩ andũ acio a Suleimani a wonjoria.Na rĩrĩ, Suleimani agĩgĩcirĩra gwaka nyũmba ĩĩtanĩtio na rĩĩtwa rĩa Jehova, o na kwĩakĩra we mwene nyũmba ya ũthamaki.Tondũ ũcio Suleimani agĩgĩthura andũ ngiri mĩrongo mũgwanja a gũkuuaga mĩrigo, o na andũ ngiri mĩrongo ĩnana aicũhia mahiga irĩma-inĩ, o na andũ angĩ ngiri ithatũ na magana matandatũ anyabara a kũmaroraga.Ningĩ Suleimani akĩrekia andũ kwĩ Huramu, mũthamaki wa Turo, akiuga atĩrĩ, O ta ũrĩa wekaga baba, Daudi, ũkĩmũrehithĩrie mĩtarakwa eakĩre nyũmba ya gũtũũra-rĩ, niĩ o na niĩ njĩka o taguo.Atĩrĩrĩ, nĩ Jehova Ngai wakwa ngwakĩra nyũmba ĩĩtanĩtio na rĩĩtwa rĩake, njoke ndĩmĩamũre ĩtuĩke yake, nĩguo mbere yake hacinagĩrũo ũbumba wa mahuti marĩa manungaga wega, o na haigagwo mĩgate ĩrĩa ĩigagwo mbere yake, o na harutagĩrũo mahaki ma njino ma rũcinĩ na hwaĩ-inĩ, o na ma mĩthenya ya thabatũ, na ma karũgamo-inĩ ka mĩeri, o na ma hĩndĩ ya ciathĩ iria ciathanĩtwo ikoniĩ Jehova Ngai witũ. Ũcio nĩguo mũtugo ũrĩa ũtuĩtwo ũrũmagĩrĩrũo nĩ Isiraeli tene na tene.Nayo nyũmba ĩrĩa ngwaka nĩ nene mũno; nĩ gũkorũo Ngai witũ nĩ mũnene gũkĩra ngai ciothe.No rĩrĩ, nũ ũngĩkĩhota kũmwakĩra nyũmba, kuona atĩ matu-inĩ, o matu-inĩ marĩa ma igũrũ mũno, ndangĩiganĩra kuo? Kuona nĩ ũguo-rĩ, kaĩ niĩ ndĩkĩrĩ ũ wa kũhota kũmwakĩra nyũmba, tiga o handũ ha gũcinagĩra ũbumba mbere yake?Tondũ ũcio ndehithĩrie mũndũ mũũhĩgĩrĩru ũruti wa wĩra na thahabu, na betha, o na gĩcango, na kĩgera, na rangi wa zambarau, na rangi wa gakarakũ, o na rangi wa bururu, o na mũũhĩgĩrĩru ũkururi mĩkururo ya mĩthemba yothe, nĩ getha aikaranie na andũ arĩa ogĩ ndĩ nao gũkũ Juda o na Jerusalemu, o arĩa maahaarĩirio nĩ baba Daudi.O na ningĩ-rĩ, ndehithĩrie mĩtarakwa, na mĩthengera, o na mĩthandari, yumĩte kũu Lebanoni; nĩ ũndũ nĩnjũĩ atĩ ndungata ciaku nĩciũhĩgĩrĩire watũri wa mĩtĩ kũu Lebanoni; na atĩrĩrĩ, ndungata ciakwa ĩgeturanĩra na ndungata ciaku,nĩguo injigithĩrie mĩtĩ mĩingĩ; tondũ nyũmba ĩrĩa njitĩkĩte gwaka nĩĩgatuĩka ya kũgegania nĩ ũndũ wa kũneneha.Na atĩrĩrĩ, ndungata ciaku iria njatũri cia mĩtĩ, o icio imĩatũraga-rĩ, nĩngacihe kori ngiri mĩrongo ĩĩrĩ cia ngano ngonyore, o na kori ngiri mĩrongo ĩĩrĩ cia cairi o na mbathi ngiri mĩrongo ĩĩrĩ cia maguta.Hĩndĩ ĩo Huramu, mũthamaki wa Turo, agĩcokia ũhoro ũcio awandĩkĩte marũa-inĩ akĩũtwarithĩria Suleimani, akiuga atĩrĩ, Tondũ wa ũrĩa Jehova endete andũ ake-rĩ, nĩkĩo aagũtuire mũthamaki, ũmathamakagĩre.Ningĩ Huramu agĩkĩrĩrĩria kuuga atĩrĩ, Jehova Ngai wa Isiraeli arogoocwo, o we ũrĩa wombire igũrũ na thĩ, o ũcio waheire Daudi ũrĩa mũthamaki mũriũ mũũgĩ, ũheetwo ũhoti wa kũbarĩrĩra o na kũmenya wega maũndũ, nĩ getha agaakĩra Jehova nyũmba, o na aake nyũmba ya gũtũũrũo nĩ mũthamaki.Na rĩu nĩndakũrehithĩrie mũndũ mũũgĩ, mũmenyi maũndũ, nake nĩ Huramu, mũndũ warĩ wa baba;na nĩ mũrũ wa mũndũ-wa-nja wa airĩtu a Dani, nake ithe aarĩ mũndũ wa Turo, na nĩ mũũhĩgĩrĩru mũno ũruti wĩra wa thahabu, na wa betha, o na wa gĩcango, na wa kĩgera, na wa mahiga, na wa mĩtĩ, na wa rangi wa zambarau, na wa rangi wa bururu, o na wa ũkururi mĩkururo ya mĩthemba yothe, o na wa gũthugunda ũndũ o wothe ũrĩa ũngĩthugundĩka. Mũndũ ũcio ndamũrehithie kũrĩ wee nĩ getha aheo handũ aikare hamwe na andũ aku arĩa ogĩ, o na andũ arĩa ogĩ a mwathi wakwa, Daudi, thoguo.Tondũ ũcio rĩu gĩtũrehithĩrie ithuĩ ndungata ciaku ngano, na cairi, na maguta, o na ndibei, iria wee mwathi wakwa waaririe ũhoro wacio;na ithuĩ nĩtũgũtema mĩtĩ mĩingĩ o ta ĩrĩa ũkabatario nĩyo, yumĩte Lebanoni, na tũcoke tũmĩohanie ĩgerio iria-inĩ ĩkinyio Jopa, nawe ũmĩoere kũu ũmĩambatie ũmĩkinyie Jerusalemu.Nake Suleimani agĩtara andũ a ndũrĩrĩ ingĩ arĩa maarĩ kũu bũrũri wa Isiraeli, o ta ũrĩa ithe, Daudi, aamatarire; nao makĩonwo marĩ ngiri igana rĩa mĩrongo ĩtano na ithatũ na magana matandatũ.Nao andũ ngiri mĩrongo mũgwanja thĩinĩ wao-rĩ, akĩmatua a gũkuuaga mĩrigo; nao andũ ngiri mĩrongo ĩnana magĩtuĩka aicũhia a mahiga irĩma-inĩ; nao andũ ngiri ithatũ na magana matandatũ magĩtuwo anyabara a kũheaga andũ acio mawĩra mao.Na rĩrĩ, hĩndĩ ĩo Suleimani agĩkĩambĩrĩria gwaka nyũmba ya Jehova o kũu Jerusalemu, kĩrĩma-inĩ kĩa Moria, kũrĩa Jehova oimĩrĩire ithe, Daudi, kĩhuhĩro-inĩ kĩa ngano kĩa Orinani, Mũjebusi, o handũ harĩa Daudi aatuire atĩ nĩho ĩgaakwo.Nake aambĩrĩirie kũmĩaka mũthenya wa ĩĩrĩ wa mweri wa kerĩ, mwaka wa ĩna ĩrĩa aakorirũo athamakĩte.Na rĩrĩ, gĩtina kĩrĩa Suleimani aathimithirie nĩ ũndũ wa mwakĩre wa nyũmba ĩo ya Ngai gĩatariĩ ũũ: ũraihu wakĩo warĩ mĩkono mĩrongo ĩtandatũ, o ta ũrĩa mũthimĩre wa tene watariĩ; naguo wariĩ wayo warĩ mĩkono mĩrongo ĩĩrĩ.Nakĩo gĩthaku kĩrĩa kĩarĩ mbere ya nyũmba ĩo-rĩ, ũraihu wakĩo waiganaine na wariĩ wayo, naguo warĩ wa mĩkono mĩrongo ĩĩrĩ, o naguo ũraihu wa na igũrũ warĩ wa mĩkono igana rĩa mĩrongo ĩĩrĩ; nake Suleimani agĩkĩhumbithia na thĩinĩ guothe na thahabu ĩrĩa therie mũno.Nake akĩarithia mbaũ cia mĩthengera kũndũ guothe igũrũ rĩa nyũmba ĩrĩa nene; agĩcoka agĩcihumbithia na thahabu ĩrĩa therie mũno, na igũrũ rĩacio agĩcikururithia mĩhianano ya mĩkĩndũ, o na ya irengeri.Agĩkĩgemithia nyũmba ĩo na mahiga ma goro nĩguo ĩthakare; nayo thahabu ĩo yarĩ thahabu ya Paravaimu.Nayo nyũmba ĩo akĩmĩhumbithia igũrũ guothe na thahabu, naguo ũguo nĩ ta kuuga mĩratho yayo, na hingĩro cia mĩromo yayo, na thingo ciayo, na mĩrango yayo; nakuo thingo-inĩ agĩgũkururithia mĩhianano ya makerubi.Agĩcoka agĩthondekithia kanyũmba karĩa gatheru mũno; naguo ũraihu wako ũkĩiganana na wariĩ wako, naguo warĩ wa mĩkono mĩrongo ĩĩrĩ, o naguo wariĩ wayo ũgĩtuĩka mĩkono mĩrongo ĩĩrĩ; nako kanyũmba kau agĩkahumbithia igũrũ guothe na thahabu ĩrĩa therie mũno, nayo ĩgĩgĩkinyia taranda magana matandatũ ĩgĩthimwo.Naguo ũritũ wa mĩcumarĩ warĩ cekeri mĩrongo ĩtano cia thahabu. Natuo tũnyũmba twa igũrũ agĩtũhumbithia kũndũ guothe na thahabu.Nakuo kũu kanyũmba kau gatheru mũno thĩinĩ, agĩgũicũhithĩria mĩhianano ĩĩrĩ ya makerubi, nayo ĩkĩhumbwo igũrũ guothe na thahabu.Namo mathagu ma makerubi macio maarĩ mĩkono mĩrongo ĩĩrĩ magĩthimwo kũraiha makigiĩ; narĩo ithagu rĩa ikerubi rĩmwe rĩarĩ mĩkono ĩtano, narĩo rĩakinyĩte o rũthingo-inĩ rũa nyũmba ĩo, o narĩo ithagu rĩrĩa rĩngĩ rĩarĩ mĩkono ĩtano, na rĩkahutania na ithagu rĩa ikerubi rĩu rĩngĩ.O narĩo ithagu rĩa ikerubi rĩu rĩngĩ rĩarĩ mĩkono ĩtano, narĩo rĩakinyĩte rũthingo-inĩ rũa nyũmba; o narĩo ithagu rĩrĩa rĩngĩ rĩarĩ mĩkono ĩtano o ro ũguo, na nĩ kũhutania rĩahutanĩtie na ithagu rĩa ikerubi rĩrĩa rĩngĩ.Nakuo gũtambũrũka kwa mathagu ma makerubi macio kwarĩ mĩkono mĩrongo ĩĩrĩ namo merũgamĩtie na magũrũ mamo; namo mothiũ mamo maarorete kũu nyũmba thĩinĩ.Ningĩ agĩgĩthondekithia gĩtama gĩa kũhakania na ndigi cia rangi wa bururu, na wa zambarau, na wa gakarakũ, o na gatani ĩrĩa njega, agĩcoka agĩgĩtumĩrĩrithia mĩhianano ya makerubi.Ningĩ mwena wa na mbere wa nyũmba ĩo agĩthondekithĩria itugĩ igĩrĩ cia mĩkono mĩrongo ĩtatũ na ĩtano kũraiha na igũrũ; nacio ciongo iria irĩ mũnduru cia itugĩ-inĩ icio igũrũ, o kĩmwe kĩmwe, ciarĩ cia mĩkono ĩtano.Ningĩ agĩthondekithĩria irengeri handũ harĩa hatheru mũno, agĩciĩkĩrithia igũrũ rĩa itugĩ icio; agĩcoka agĩthondekithia mĩhianano ya makomamanga igana, akĩmĩĩkĩrithia irengeri-inĩ icio.Nacio itugĩ icio agĩcihanda hau mbere ya hekarũ, kĩmwe mwena wa ũrĩo, na kĩrĩa kĩngĩ mwena wa ũmotho nakĩo kĩa mwena wa ũrĩo, agĩgĩĩta Jakini, o nakĩo kĩa mwena wa ũmotho agĩgĩĩta Boazu.Ningĩ agĩthondekithia kĩgongona gĩa gĩcango, naguo ũraihu wakĩo ũgĩtuĩka mĩkono mĩrongo ĩĩrĩ, o naguo wariĩ wakĩo ũgĩtuĩka mĩkono mĩrongo ĩĩrĩ o ro ũguo, o nakuo kũraiha na igũrũ gwakĩo gũgĩtuĩka mĩkono ikũmi.Ningĩ agĩthondekithia itangi rĩrĩa rĩĩtagwo karia ga gĩcango gĩtweketio rĩa mĩkono ikũmi kuuma mwena ũmwe o nginya mwena ũrĩa ũngĩ, narĩo rĩarĩ gĩthiũrũrĩ; ningĩ kũraiha na igũrũ kwarĩo kuuma o gĩtinainĩ kwarĩ mĩkono ĩtano; narĩo rĩgĩthimwo gĩthiũrũrĩ kĩarĩo-rĩ, rĩarigicĩirio rũrigi rũa mĩkono mĩrongo ĩtatũ.Nakuo na mũhuro warĩo mĩena-inĩ kwarĩ tũmĩhianano twa ndegwa twarĩthiũrũrũkĩirie mbarĩ ciothe, o ikũmi tũkagĩa mũkono-inĩ ũmwe, tũkarigicĩria karia kau mbarĩ ciothe. Natuo tũmĩhianano tũu twa ndegwa icio twekĩrĩtwo mĩhari ĩĩrĩ, tũtwekanĩirio na karia kau rĩrĩa gaatwekirio.Ningĩ karia kau kaaigĩrĩirũo igũrũ rĩa ndegwa ikũmi na igĩrĩ, ithatũ ciacio igakĩrora gathigathini, na ithatũ ikarora ithũĩro, nacio ingĩ ithatũ ikarora gũthini, o nacio iria ingĩ ithatũ ikarora irathĩro; nako karia kau gagakĩigĩrĩrũo igũrũ rĩacio, nacio ciĩga ciacio ciothe cia na thutha ciarĩ na kũu thĩinĩ wako.O naguo ũtungu wa gĩcango gĩako waiganaine na rũhĩ kwarama, nayo mĩthia yako yathondeketwo o ta mĩthia ya gĩkombe, ĩĩyunĩte o ta mĩthia ya itoka; nako kaaiganagĩra maĩ ma mbathi ngiri ithatũ.Ningĩ agĩthondekithia inyũngũ ikũmi, ithano agĩciiga mwena wa guoko kwa ũrĩo, nacio iria ingĩ ithano agĩciiga mwena wa guoko kwa ũmotho, nĩguo ithambagĩrio indo; nacio indo iria ciarutagwo wĩra wa mahaki ma njino nacio, nĩcio ciathambagĩrio thĩinĩ wacio. No rĩrĩ, karia kau ga gĩcango-rĩ, nĩ athĩnjĩri-Ngai methambagĩra ho.Ningĩ agĩthondekithia mĩtĩ ikũmi ya kũigĩrĩrũo matawa ya thahabu, o ũrĩa mũthondekere wayo watuĩtwo; nake agĩkĩmĩigithia kũu hekarũ thĩinĩ, ĩtano guoko kwa ũrĩo, na ĩtano guoko kwa ũmotho.Ningĩ agĩthondekithia metha ikũmi, agĩciigithia hekarũ-inĩ thĩinĩ, ithano mwena wa ũrĩo, na ithano mwena wa ũmotho; o na agĩthondekithia mbakũri igana rĩmwe cia thahabu.Thutha wa ũguo agĩthondekithia nja ya athĩnjĩri-Ngai, o na nja ĩrĩa nene, na mĩrango yayo, nayo mĩrango yacio akĩmĩhumbithia igũrũ guothe na gĩcango.Nako karia kau agĩkaigithia mwena wa ũrĩo wa nyũmba ĩo, o mwena wa irathĩro karorete gũthini.Ningĩ Huramu agĩthondeka nyũngũ, na ihakũri o na mbakũri. Nake Huramu agĩkĩrĩkia wĩra wothe ũrĩa aarutĩire mũthamaki, Suleimani, wa kũu nyũmba ya Ngai;nacio indo iria aathondekithirie nĩ itugĩ cierĩ, na inyamũ iria igĩrĩ irĩ mũnduru, o na ciongo iria ciarĩ itugĩ-inĩ icio igũrũ; o na mĩnyamũ ĩĩrĩ ĩrĩa yatumanĩtio ta rũgara ya kũhumba inyamũ icio irĩ mũnduru ciongo-inĩ icio ciarĩ itugĩ-inĩ icio igũrũ;o na makomamanga macio magana mana marĩa maarĩ mĩnyamũ-inĩ ĩo ĩĩrĩ ĩtumanĩtio ta rũgara, gũgĩkĩgĩa mĩhari ĩĩrĩ ya makomamanga ĩĩkĩrĩtwo inyamũ-inĩ icio cierĩ itumanĩtio ta rũgara, gĩa kũhumba kũndũ kũu kwĩrĩ kwĩ mũnduru gwa ciongo icio ciarĩ itugĩ-inĩ icio igũrũ;ningĩ agĩthondeka inyamũ ihaana ta ngari, na inyũngũ cia kũigĩrĩrũo inyamũ icio igũrũ;na karia kau hamwe na ndegwa icio ikũmi na igĩrĩ cia kũgĩa mũhuro wako.Ningĩ nyũngũ, na ihakũri, na njibe cia mĩthece ĩtatũ, na indo ciaho ciothe, Huramu ũcio mũũhĩgĩrĩru wĩra ũcio biũ agĩthondekera mũthamaki, Suleimani; agĩgĩthondeka indo icio cia nyũmba ya Jehova na gĩcango gĩakengaga mũno.Nake mũthamaki aatwekithagĩria indo icio werũ-inĩ wa Jorodani, handũ haarĩ rĩũmba gatagatĩ ga Sukothu na Zereda.Ũguo nĩguo Suleimani aathondekithirie indo icio ciothe, agĩciingĩhia mũno mũno; nĩ gũkorũo ũritũ wa gĩcango kĩu ndwatuĩrĩkire ũmenyũo ũrĩa ũigana.O nacio indo iria ingĩ ciothe cia kũigwo nyũmba ya Ngai-rĩ, Suleimani agĩcithondekithia, hamwe na kĩgongona kĩrĩa gĩa thahabu, na metha cia mĩgate ĩrĩa yaigagwo mbere ya Jehova,na mĩtĩ ya kũigĩrĩrũo matawa hamwe na matawa mayo, nĩ getha maakanage nyumĩrĩra ya handũ harĩa hatheru mũno, o ta ũrĩa mũtugo wamo watuĩtwo; agĩcithondekithia na thahabu ĩrĩa therie mũno;namo mahũa, na matawa, o na mĩĩhato ya thahabu, ciathondeketwo na thahabu ĩrĩa thuranĩre;natuo tũmĩĩhato twa mũrarĩ wa ndambĩ, na mbakũri, na iciko, o na ngĩo cia mwaki, ciarĩ cia thahabu ĩrĩa therie mũno; narĩo itonyero-inĩ rĩa nyũmba-rĩ, mĩrango ĩrĩa ya thĩinĩ mũno ya handũ harĩa hatheru mũno, o na mĩrango ya nyũmba, naguo ũguo nĩ ta kuuga ya hekarũ, yarĩ ya thahabu.Ũguo nĩguo wĩra wothe ũrĩa Suleimani aarutithirie ũkoniĩ nyũmba ya Jehova warĩkire. Nake Suleimani agĩtonyia indo iria Daudi, ithe, aamũrĩire Jehova kũu nyũmba thĩinĩ; nacio nĩ betha, na thahabu, o na indo iria ingĩ ciothe, nake agĩciiga kũndũ kũrĩa kwaigagwo mũthithũ wa indo cia bata kũu nyũmba ya Ngai.Hĩndĩ ĩo Suleimani agĩkĩũnganithia athuri a Isiraeli moke kũu Jerusalemu, hamwe na anene othe a mĩhĩrĩga, nao nĩo atongoria a nyũmba cia maithe ma ciana cia Isiraeli, nĩguo makaambatie ithandũkũ rĩa kĩrĩkanĩro kĩa Jehova, marĩrute itũũra rĩa Daudi, narĩo nĩrĩo Zayuni.Nao andũ acio othe a Isiraeli magĩgĩtũngana he mũthamaki gĩathĩ-inĩ mweri wa mũgwanja.Athuri othe a Isiraeli magĩgĩthiĩ kuo, nao Alawii makĩoya ithandũkũ rĩu.Nao makĩambatia ithandũkũ rĩu, o na hema-ya-gũtũnganwo, o na indo ciothe iria nyamũre ciarĩ kũu hema-inĩ ĩo thĩinĩ; indo icio-rĩ, nĩcio athĩnjĩri-Ngai arĩa Alawii maambatirie.Nake mũthamaki Suleimani, o na kĩrĩndĩ gĩothe gĩa Isiraeli kĩrĩa kĩonganĩte harĩ we, maarĩ mbere ya ithandũkũ rĩu rĩa kĩrĩkanĩro, makĩruta magongona ma mbũri o na ndegwa itangĩheanĩka ũhoro wacio, o na kana itarĩke, nĩ ũndũ wa ũrĩa ciingĩhĩte.Nao athĩnjĩri-Ngai magĩgĩtonyia ithandũkũ rĩu rĩa kĩrĩkanĩro kĩa Jehova handũ harĩo, o handũ hau hatheru mũno ha nyũmba ĩo ya Ngai, makĩrĩiga o handũ hau hatheru mũno haamũrĩtwo, naguo ũguo nĩ ta kuuga hau mũhuro wa mathagu ma makerubi.Nĩ ũndũ makerubi macio maatambũrũkĩtie mathagu mamo igũrũ rĩa hau haaigĩtwo ithandũkũ rĩu, namo makerubi macio makahumba ithandũkũ rĩu na mĩtĩ yarĩo ĩrĩa mĩraya.Nayo mĩtĩ ĩo mĩraya nĩyaraihĩte mũno o nginya mĩthia yayo ĩkoneka nĩ mũndũ e nyumĩrĩra-inĩ ya hau ithandũkũ rĩa kĩrĩkanĩro rĩrĩ, mbere ya handũ harĩa hatheru mũno; no ndĩonagwo nĩ mũndũ wĩ nja; naho hau noho ĩrĩ o na ũmũthĩ.Narĩo ithandũkũ-inĩ rĩu thĩinĩ-rĩ, gũtiarĩ kĩndũ kĩngĩ tiga o ihengere icio igĩrĩ cia mahiga iria Musa ekĩrire kuo arĩ Horebu, hĩndĩ ĩrĩa Jehova aarĩkanĩire kĩrĩkanĩro na ciana cia Isiraeli, o ihinda rĩrĩa cioimaga Misiri.Na gũgĩkinya atĩrĩ, atĩ hĩndĩ ĩrĩa athĩnjĩri-Ngai maakorirũo moimĩte handũ hau, (nĩ gũkorũo athĩnjĩri-Ngai arĩa othe maarĩ ho nĩmeamũrĩte magetheria, maambĩte gũtiga wĩra wa ituanĩra;o nao Alawii arĩa aini nyĩmbo othe maarĩ ho, naguo ũguo nĩ ta kuuga Asafu, na Hemani, na Jeduthuni, o na ariũ ao, o na ariũ a ithe wao, mehumbĩte nguo cia gatani ĩrĩa njega mũno, na me na thani iria ihũrithanagio ikagamba, o na inanda cia kĩnubi, o na inanda nene cia mũgeto, na maarũgamĩte mũthia-inĩ wa kĩgongona mwena wa irathĩro wakĩo, na hamwe nao hakagĩa athĩnjĩri-Ngai, igana rĩa mĩrongo ĩĩrĩ maahuhaga tũrumbeta,)gũgĩgĩkinya atĩrĩ, atĩ ahuhi tũrumbeta o na aini maaiguithania mĩgambo yao o ta mũndũ ũmwe, makĩina na mũgambo wa kũiguwo ta arĩ o ũmwe makĩgooca Jehova, o na makĩmũgatha; o na hĩndĩ ĩrĩa maanagĩrĩra na mĩgambo yao, hamwe na tũrumbeta tũkĩhuhwo, o na thani icio ikĩhũrithanio ikagamba, o na inanda ikĩhũrũo, o na makĩgooca Jehova, makoigaga ũũ: Goocai Jehova nĩ ũndũ nĩ mwega, nĩ gũkorũo tha ciake itũũraga tene na tene-rĩ, hĩndĩ ĩo nyũmba ĩo, naguo ũguo nĩ ta kuuga nyũmba ya Jehova, ĩkĩiyũrũo nĩ itu,o nginya athĩnjĩri-Ngai makĩremwo nĩ kũrũgama marute wĩra nĩ ũndũ wa itu rĩu; nĩ gũkorũo riri wa Jehova nĩwaiyũire nyũmba ĩo ya Ngai.Hĩndĩ ĩo Suleimani agĩkĩaria akiuga atĩrĩ, Jehova oigĩte atĩ arĩikaraga nduma-inĩ ĩrĩa ndumanu mũno.No rĩrĩ, rĩu nĩngwakĩire nyũmba ya gũikara, ĩtuĩke handũ haku ha gũtũũra tene na tene.Nake mũthamaki agĩkĩhũgũra ũthiũ, akĩrathima kĩrĩndĩ kĩu gĩothe gĩa Isiraeli, nakĩo kĩrĩndĩ kĩu gĩothe gĩa Isiraeli gĩgĩkorũo kĩrũgamĩte na igũrũ.Agĩkiuga atĩrĩ, Jehova, Ngai wa Isiraeli, arogathwo, o we ũrĩa waarĩirie awa Daudi na kanua gake, naguo ũndũ ũcio aũhingĩtie na guoko gwake. Aamwĩrire atĩrĩ,Gwata mũthenya ũrĩa ndoimagaririe andũ akwa, ngĩmaruta bũrũri wa Misiri-rĩ, ndirĩ ndathura itũũra o na rĩmwe mĩhĩrĩga-inĩ yothe ya Isiraeli atĩ nĩguo njake nyũmba kuo, nĩ getha atĩ rĩĩtwa rĩakwa rĩikarage kuo; o na kana ngĩthura mũndũ o na ũrĩkũ atuĩke mũnene wa gwatha andũ akwa Isiraeli;no rĩrĩ, rĩu nĩ’thurĩte Jerusalemu, nĩ getha rĩĩtwa rĩakwa rĩikarage kuo, o na ngathura Daudi atuĩke mwathi wa andũ akwa Isiraeli.Na rĩrĩ, awa, Daudi, nĩaacirĩire na ngoro yake gwakĩra Jehova Ngai wa Isiraeli nyũmba ĩĩtanĩtio na rĩĩtwa rĩake.No rĩrĩ, Jehova nĩerire awa, Daudi, ũũ: Kuona atĩ nĩwacirĩire na ngoro yaku gwaka nyũmba ĩĩtanĩtio na rĩĩtwa rĩakwa-rĩ, nĩwekire wega nĩ ũndũ wa kũgĩa na ũhoro ũcio ngoro-inĩ yaku;no rĩrĩ, wee tiwe ũgaaka nyũmba ĩo, no mũrũguo ũrĩa ũkoima mũthimo waku, ũcio nĩwe ũgaaka nyũmba ĩĩtanĩtio na rĩĩtwa rĩakwa.Nake Jehova nĩahingĩtie ũhoro wake, o ũcio aaririe; nĩ gũkorũo nĩ niĩ njarahũrĩtwo ithenya rĩa awa, Daudi, ngaikarĩra gĩtĩ kĩa ũnene gĩa Isiraeli, o ta ũrĩa Jehova eranĩire, na nĩnjakĩire Jehova, Ngai wa Isiraeli, nyũmba ĩno ĩĩtanĩtio na rĩĩtwa rĩake.Na gũkũ nĩkuo njigĩte ithandũkũ rĩrĩa rĩĩ na kĩrĩkanĩro kĩa Jehova kĩrĩa aarĩkanĩire na ciana cia Isiraeli gĩĩ thĩinĩ warĩo.Nake Suleimani agĩkĩrũgama hau mbere ya kĩgongona kĩa Jehova, akĩonagwo nĩ kĩrĩndĩ gĩothe gĩa Isiraeli, nake agĩtambũrũkia moko;(nĩ gũkorũo nĩaakĩte rũtara rũa gĩcango rũa mĩkono ĩtano kũraiha rũkĩgiĩ, o na mĩkono ĩtano kwarama, na mĩkono ĩtatũ kũraiha na igũrũ, agakĩrũiga hau nja ya nyũmba ĩo ya Jehova gatagatĩ; nake akĩrũgama igũrũ rĩaruo, agĩcoka agĩturia ndu, kĩrĩndĩ kĩu gĩothe gĩa Isiraeli kĩrĩ ho, agĩtambũrũkia moko make, amaroretie na igũrũ;)nake agĩkiuga ũũ: Atĩrĩrĩ, wee Jehova, Ngai wa Isiraeli, gũtirĩ ngai ĩngĩ ĩhaana tawe, igũrũ, o na kana thĩ; o wee ũtũũraga ũrũmĩtie kĩrĩkanĩro kĩrĩa ũrĩkanĩire na ndungata ciaku iria ikũrũmagĩrĩra na ngoro ciacio ciothe, o na ũgaciiguĩra tha;wee ũtũire ũrũmĩtie ũndũ ũrĩa werĩire awa, Daudi, ndungata yaku; ti-itherũ nĩwe waaririe ũhoro, na kanua gaku, naguo nĩũũhingĩtie na guoko gwaku, o ta ũrĩa kuonekete ũmũthĩ.Tondũ ũcio wee, Jehova, Ngai wa Isiraeli, rĩu tũma atĩ ũndũ ũrĩa werĩire awa Daudi, ndungata yaku, ũtũũre ũrũmĩtio, o ũhoro ũcio waaririe ũkiuga ũũ: Wee-rĩ, ndũkaaga mũndũ wa gũikarĩra gĩtĩ-gĩa-ũthamaki gĩa Isiraeli akĩonwo nĩ niĩ, kũngĩkorũo ti-itherũ ciana ciaku nĩirĩmenyagĩrĩra mĩthiĩre ĩrĩa irĩthiaga nayo, nĩ getha itũũre irũmĩrĩire watho wakwa o ta ũrĩa wee ũtũire ũũrũmagĩrĩra mbere yakwa.Na rĩrĩ, tondũ ũcio, wee, Jehova, Ngai wa Isiraeli, ũtũme ũhoro waku ũcio waaririe na Daudi, ndungata yaku, ũmenyeke atĩ nĩ wa ma.No rĩrĩ, anga ti-itherũ Ngai aagĩtũũrania na andũ gũkũ thĩ? Matu-inĩ, o na matu-inĩ marĩa ma igũrũ mũno, ndũngĩiganĩra kuo; kaĩ akĩrĩ maita maigana atĩa hihi ũngĩkĩaga kũiganĩra nyũmba ĩno njakĩte!No rĩrĩ, wee, Jehova, Ngai wakwa, ĩtĩkĩra gũthikĩrĩria ihoya rĩrĩ rĩakwa, niĩ ndungata yaku, o na gũthaithana gwakwa, nĩ getha ũigue kũrĩra kũrĩa ndĩrarĩra, o na ihoya rĩrĩa niĩ, ndungata yaku, ndĩrahoya harĩ wee;nĩ getha maitho maku maikarage maracũrĩirio nyũmba ĩno mũthenya o na ũtukũ, o handũ haha waaririe ũhoro waho ũkiuga atĩ nĩũkaiga rĩĩtwa rĩaku rĩikare ho; nĩ getha ũthikagĩrĩrie ihoya rĩrĩa niĩ, ndungata yaku, ndĩrĩhoyaga ndorete handũ haha,na ũthikĩrĩrie gũthaithana gwakwa, niĩ ndungata yaku, o na kwa andũ aku Isiraeli, o hĩndĩ ĩrĩa makahoya marorete handũ haha. Ĩĩ, ndagũthaitha ũgatũigua, ũrĩ o kũndũ gwaku kũrĩa ũtũũraga, na nĩkuo igũrũ matu-inĩ. Na rĩrĩa ũgatũigua, ũtuohere.Na rĩrĩ, mũndũ angĩkehia mũndũ ũrĩa ũngĩ, na aigĩrũo mwĩhĩtwa wa kwĩhĩta, na acoke ehĩtĩre mbere ya kĩgongona gĩaku nyũmba-inĩ ĩno-rĩ,ndagũthaitha ũkaigua ũhoro ũcio ũrĩ o kũu igũrũ, na ũrore ũhoro ũcio, ũtuithanie ndungata ciaku cira wacio, ũtũme mũndũ ũrĩa mwaganu acokererũo nĩ ũũru wake, nĩ getha mĩthiĩre yake ya waganu ĩmũcokerere we mwene; nake ũrĩa mũthingu ũmũtue atĩ ti mwĩhia, ũmũheithie maũndũ maringaine na ũthingu wake.Ningĩ-rĩ, hĩndĩ ĩrĩa andũ aku Isiraeli mangĩhũrũo matorio biũ nĩ thũ ciao nĩ ũndũ wa ũrĩa makwĩhĩtie, nao mangĩgakũgarũrũkĩra moimbũranĩre atĩ nĩ aku makĩgwetaga rĩĩtwa rĩaku, makũhoere nyũmba ĩno, o na magũthaithĩre kuo,ndagũthaitha ũkamaigua ũrĩ o kũu igũrũ, na wohanĩre mehia ma andũ aku Isiraeli, na ũmacokie bũrũri ũrĩa wamaheire, o na ũkĩhe maithe mao.Ningĩ-rĩ, matu mangĩkahingwo mbura yage nĩ ũndũ wa ũrĩa makwĩhĩtie-rĩ, nao mangĩgakũhoya marorete handũ haha, na moimbũranĩre atĩ nĩ aku makĩgwetaga rĩĩtwa rĩaku, na magarũrũke matige wĩhia wao hĩndĩ ĩo wamanyarira,ndagũthaitha ũkamaigua ũrĩ o kũu igũrũ, na wohanĩre mehia ma ndungata ciaku, o na ma andũ aku Isiraeli, ũkĩmarutaga mĩthiĩre mĩega ĩrĩa maagĩrĩirũo nĩ gũthiaga nayo; na ũcoke uurie mbura bũrũri waku, ũcio waheire andũ aku ũtuĩke igai rĩao.Na rĩrĩ, bũrũri ũyũ ũngĩkagĩa na ng’aragu, kana ũgĩe mũrimũ mũũru, kana rũhuho rũhiũ rũa gũcina irio mĩgũnda, kana mbuu, kana ngigĩ, o na kana igunyũ njũru; o na mangĩkarigicĩrio nĩ thũ ciao o kũu ihingo-inĩ cia matũũra mao thĩinĩ nĩguo imatunyane; kana makorũo nĩ ndũari, kana mũrimũ o na ũrĩkũ-rĩ,ihoya rĩrĩa rĩkahoyũo hĩndĩ ĩo, o na kana gũthaithana kwa mũndũ o na ũrĩkũ, kana kwa andũ aku othe Isiraeli, nĩ ũndũ wa kũmenya mĩrimũ yao mũndũ o mũndũ, o na kĩeha kĩrĩa mũndũ o mũndũ e nakĩo, mangĩhoya magũtambũrũkĩirie moko mao mamaroretie nyũmba ĩno-rĩ,ndagũthaitha ũkaigua, ũrĩ o kũu igũrũ handũ haku harĩa ũtũũraga, na wohanĩre, ũtũme mũndũ o mũndũ acokererũo nĩ maũndũ maringaine na ũrĩa mĩthiĩre yake yothe ĩtariĩ, o ta ũrĩa wee ũũĩ ũhoro wa ngoro yake; (nĩ ũndũ wee, o wee wiki, nĩwe ũũĩ ngoro cia ciana cia Adamu ciothe;)nĩ getha igwĩtigagĩre, ithiage na njĩra ciaku ihinda rĩrĩa rĩothe igũtũũra bũrũri ũyũ waheire maithe maitũ.O na ningĩ atĩrĩ, ha ũhoro wa mũndũ wa kũngĩ ũrĩa ũtarĩ wa andũ aku Isiraeli-rĩ, angĩgoka oimĩte bũrũri wa kũraya nĩ ũndũ wa ngumo ya rĩĩtwa rĩaku inene, o na maũndũ marĩa waneka na hinya, o na guoko gwaku gũtambũrũkĩtio; mangĩgoka mahoe marorete nyũmba-inĩ ĩno,ndagũthaitha ũkamaigua ũrĩ o kũu igũrũ, handũ haku harĩa ũtũũraga, na wĩke maũndũ mothe marĩa maatũmire mũndũ ũcio wa kũngĩ agũkaĩre; nĩguo andũ othe a gũkũ thĩ mamenye rĩĩtwa rĩaku, na magwĩtigĩre, o ta ũrĩa andũ aku Isiraeli magwĩtigĩrĩte; na nĩ getha mamenye atĩ nyũmba ĩno njakĩte ĩĩtanĩtio na rĩĩtwa rĩaku.Ningĩ andũ aku mangĩkoimagara mathiĩ ita-inĩ makahũrane na thũ ciao-rĩ, o njĩra ĩrĩa yothe ũkamatwarithĩria, nao makũhoe marorete itũũra rĩrĩ ũthurĩte, o na marorete nyũmba ĩno njakĩte ĩĩtanĩtio na rĩĩtwa rĩaku;ndagũthaitha ũkaigua ihoya rĩao, o na gũthaithana kwao, ũrĩ o kũu igũrũ, na ũmatiirĩrĩre ũhoro-inĩ ũcio wao.Na rĩrĩ, mangĩgakwĩhia, (tondũ hatikĩrĩ mũndũ o na ũmwe ũtehagia,) nawe ũrakario nĩo, ũmarekererie ũmaneane harĩ thũ ciao, na tondũ wa ũguo matahwo nĩcio matwarũo bũrũri wacio, kũndũ kũraya kana o gũkuhĩ;nao mangĩgacoka gwĩciria ũrĩa ũhoro wao ũtariĩ marĩ o kũu bũrũri ũrĩa maatwarirũo maatahwo, nao magarũrũke magũthaithe, marĩ o kũu bũrũri ũcio maatwarirũo maatahwo, makiugaga atĩrĩ, Nĩtwĩhĩtie, na tũgeka maũndũ ma ũkĩgu na ma waganu;nao magũcokerere na ngoro ciao ciothe, o na mĩoyo yao yothe, marĩ o kũu bũrũri ũrĩa maatwarirũo maatahwo, o kũu maatwarirũo nĩ andũ acio maamatahire, nao makũhoe marorete bũrũri ũyũ wao, o ũyũ waheire maithe mao, o na itũũra rĩrĩ wee wathurire, o na marorete nyũmba ĩno njakĩte ĩĩtanĩtio na rĩĩtwa rĩaku;ndagũthaitha ũkaigua ihoya rĩao, o na gũthaithana kwao, ũrĩ o kũu igũrũ handũ haku harĩa ũtũũraga, ũtiirĩrĩre ũhoro wao, wohere andũ aku, o acio makwĩhĩtie.Na rĩu, wee Ngai wakwa, ndagũthaitha ũreke maitho maku maikare maracũrĩtio, o namo matũ maku maikare mategeirũo ihoya o rĩrĩa rĩrĩhoyagĩrũo handũ haha.Tondũ ũcio rĩu wee, Jehova Ngai, ndagũthaitha warahũke, ũtonye haha ũhurũko-inĩ waku, wee mwene, o na ithandũkũ rĩrĩa rĩonanagia hinya waku. Ningĩ wee, Jehova Ngai, tũma atĩ athĩnjĩri-Ngai aku mahumbwo ũhoro wa kũhonokanio, na ũtũme andũ aku arĩa aamũre makenagĩre maũndũ mega.Ndagũthaitha wee, Jehova Ngai, ndũkahutatĩre ũthiũ wakwa, niĩ mũndũ waku ũrĩa mũitĩrĩ-rie-maguta; no ririkana ũrĩa waiguagĩra Daudi, ndungata yaku, tha.Na rĩrĩ, Suleimani aarĩkia kũhoya-rĩ, mwaki ũgĩgĩikũrũka uumĩte igũrũ, ũgĩcina ihaki rĩa njino biũ, o na magongona marĩa mangĩ; naguo riri wa Jehova ũkĩiyũra nyũmba ĩo.Nao athĩnjĩri-Ngai makĩremwo nĩ gũtonya nyũmba ya Jehova, nĩ gũkorũo riri wa Jehova nĩwaiyũrĩte nyũmba ĩo ya Jehova.Nacio ciana cia Isiraeli ciothe ikĩĩrorera mwaki ũcio ũgĩikũrũka, o na riri ũcio wa Jehova wĩ igũrũ rĩa nyũmba ĩo; nao magĩkĩinamĩrĩra magĩturumithia mothiũ thĩ hau haarĩtwo mahiga, makĩhoya Jehova, na makĩmũgatha makiugaga atĩrĩ, Nĩ ũndũ nĩ mwega, nĩ gũkorũo tha ciake iĩũũraga tene na tene.Hĩndĩ ĩo mũthamaki o na andũ othe makĩrutĩra igongona mbere ya Jehova.Nake Suleimani, ũcio mũthamaki, agĩkĩruta igongona rĩa ndegwa ngiri mĩrongo ĩĩrĩ na igĩrĩ, o na ndũrũme ngiri igana rĩa mĩrongo ĩĩrĩ. Ũguo nĩguo mũthamaki, o na andũ othe, maarugũrĩirie Ngai nyũmba ĩo, makĩmwamũrĩra.Nao athĩnjĩri-Ngai makĩrũgama makarute wĩra wao o ũrĩa maatuĩrĩirũo; o nao Alawii makĩrũgama me na inanda ciao iria mũthamaki Daudi aathondekithĩtie cia kũgathaga Jehova nacio, hĩndĩ ĩrĩa aamũgathaga gũkĩinwo ciugo ici: “Nĩ ũndũ tha ciake itũũraga tene na tene;” nao athĩnjĩri-Ngai makĩhuha tũrumbeta marĩ mbere yao; nao Aisiraeli othe magĩikara marũgamĩte.O na ningĩ Suleimani akĩamũra kũu gatagatĩ ka nja ĩrĩa ya mwena wa na mbere wa nyũmba ĩo ya Jehova, nĩ ũndũ hau nĩho aarutĩire mahaki ma njino, o na maguta ma magongona ma ũiguano; nĩ gũkorũo kĩgongona gĩa gĩcango kĩrĩa Suleimani aathondekete nĩkĩaagire kũiganĩra ihaki rĩa njino, o na igongona rĩa mũtu, o na maguta.Ũguo nĩguo Suleimani aathondekire gĩathĩ kĩu mĩthenya mũgwanja ihinda rĩu, nao Isiraeli othe maarĩ hamwe nake, me kĩrĩndĩ kĩingĩ mũno kĩoimĩte o gwata itonyero-inĩ rĩa Hamathu, nginya o karũũĩ-inĩ ka Misiri.Ningĩ mũthenya wa ĩnana makĩgĩa na gĩtũngano kĩngĩ gĩtheru; nĩ ũndũ maaninire mĩthenya mũgwanja makĩamũra kĩgongona; o nakĩo gĩathĩ kĩu kĩaninire mĩthenya mũgwanja.Na rĩrĩ, mũthenya wa mĩrongo ĩĩrĩ na ĩtatũ wa mweri wa mũgwanja-rĩ, Suleimani agĩkĩĩra andũ meinũkĩre hema-inĩ ciao makenete, na maiguĩte wega ngoro-inĩ ciao, nĩ ũndũ wa ũtugi ũrĩa Jehova aatugĩte Daudi, na Suleimaniĩ, o na andũ ake Isiraeli.Ũguo nĩguo Suleimani aarĩkirie mwako wa nyũmba ya Jehova, o na nyũmba ya mũthamaki; namo mawĩra mothe marĩa Suleimani aacirĩire marutwo kũu nyũmba ya Jehova thĩinĩ, o na nyũmba yake we mwene thĩinĩ-rĩ, agĩkĩmaruta makĩagĩrĩra.Ningĩ Jehova akiumĩrĩra Suleimani ũtukũ, akĩmwĩra atĩrĩ, Nĩnjiguĩte ihoya rĩaku, na nĩndĩĩthurĩire handũ haha hatuĩke nyũmba ya kũrutagĩrũo igongona.Na rĩrĩ, ingĩhinga matu nĩguo kwage mbura, kana njathe ngigĩ irĩe irio cia bũrũri ũyũ, o na kana ndehithie mũrimũ mũũru thĩinĩ wa andũ akwa-rĩ,andũ acio akwa, o acio metanagio na rĩĩtwa rĩakwa, mangĩkenyihia ma’hoe, o na marongorie ũthiũ wakwa, na magarũrũke matigane na mĩthiĩre yao ya waganu; hĩndĩ ĩo nĩngaigua ndĩ o kũu igũrũ, na nĩngohanĩra mehia mao, o naguo bũrũri wao ndĩũhonie.Gwata rĩu maitho makwa nĩmekũracũrio, o namo matũ makwa mategerũo ihoya rĩrĩa rĩrĩhoyagĩrũo handũ haha.Nĩ gũkorũo rĩu nĩ’thurĩte nyũmba ĩno ngamĩamũra, nĩ getha rĩĩtwa rĩakwa rĩtũũre kuo tene na tene; o namo maitho makwa na ngoro yakwa igũtũũra kuo hingo ciothe.Naho ha ũhoro waku-rĩ, ũngĩkorũo nĩũrĩthiaga na mĩthiĩre ĩrĩa nyonaga yerekereire, o ta ũrĩa thoguo Daudi aathiaga nayo, na wĩkage maũndũ mothe o ta ũrĩa ngwathĩte, na ũmenyagĩrĩre irĩra cia watho wakwa wa kũrũmĩrĩrũo, o na matuĩro makwa ma cira-rĩ,nĩngatũma ũhoro waku wa gũikarĩra gĩtĩ gĩaku kĩa ũnene ũtũũre ũrũmĩte wega, o ta ũrĩa ndarĩkanĩire na thoguo Daudi, ngiuga atĩ, Wee ndũkaaga mũndũ wa gũtuĩka mwathani thĩinĩ wa Isiraeli.No rĩrĩ, mũngĩkagarũrũka mũtige kũnũmĩrĩra, na mũtigane na irĩra cia watho wakwa wa kũrũmĩrĩrũo, o na maathani makwa marĩa ndĩmũigĩire mbere yanyu, mũthiĩ mũgatungatĩre ngai ingĩ, mũciinamĩrĩre mũcihoe;hĩndĩ ĩo nĩngamunyanĩria andũ aku na mĩri yao ndĩmarute bũrũri wakwa ũyũ ndĩmaheete; o nayo nyũmba ĩno nyamũrĩte ngamĩtheria nĩguo ĩĩtanio na rĩĩtwa rĩakwa-rĩ, nĩngamĩte, ndige gũcoka kũmĩona, ndũme ĩtuĩke ya kuunagwo thimo, o na ta ũndũ wa kũnyararũo nĩ ndũrĩrĩ ciothe.Nayo nyũmba ĩno ndaya mũno na igũrũ ũũ-rĩ, mũhĩtũki o wothe ũrĩa ũkahĩtũkagĩra hakuhĩ nayo nĩ kũmaka akamaka, oige atĩrĩ, Nĩ kĩ gĩgĩtũmĩte Jehova eke bũrũri ũyũ, o na nyũmba ĩno, maũndũ ta maya?Nao andũ nĩmagacokia, moige atĩrĩ, Nĩ ũndũ nĩmaatiganire na Jehova, Ngai wa maithe mao, ũrĩa wamarutire bũrũri wa Misiri, na makĩgwatana na ngai ingĩ, na magĩciinamĩrĩra magĩcitungatĩra; ũndũ ũcio nĩguo watũmire amacokererie ũũru ũyũ wothe.Na gũgĩkinya atĩrĩ, atĩ mĩaka mĩrongo ĩĩrĩ ĩrĩa Suleimani aaninire agĩaka nyũmba ya Jehova o na nyũmba yake we mwene yathira,agĩgĩcoka agĩaka matũũra marĩa aaheetwo nĩ Huramu, akĩiga ciana cia Isiraeli kuo imatũũre.Ningĩ Suleimani agĩgĩthiĩ Hamathu-zoba, akĩrĩhũra, akĩrĩtoria.Nake agĩaka Tadimori, itũũra rĩa kũu werũ-inĩ, o na matũũra mothe marĩa aakire kũu Hamathu ma kũigwo indo.O na ningĩ agĩaka Bethi-horoni ya rũgongo igũrũ, o na Bethi-horoni ya mũhuro, namo nĩ matũũra mairigĩtwo, marĩ na thingo, o na ihingo ciĩkĩrĩtwo igera,na Baalathu, o na matũũra mothe marĩa Suleimani aarĩ namo ma kũigwo indo ciake, o na matũũra mothe ma ngari ciake cia ita, o na matũũra ma andũ ake arĩa maathiaga mahaicĩte mbarathi, o na mĩako yothe ĩrĩa Suleimani endaga gwaka kũu Jerusalemu nĩ ũndũ wa gwĩkenia, o na kũu Lebanoni, o na bũrũri wothe ũcio aathanaga.Na rĩrĩ, ha ũhoro wa andũ othe arĩa maatigarĩte a Ahiti, na Aamori, na Aperizi, na Ahivi, o na Ajebusi, arĩa mataarĩ Aisiraeli-rĩ,ciana ciao iria ciatigirũo kũu bũrũri ũcio thutha wao, o icio itaaninirũo biũ nĩ ciana cia Isiraeli, nĩcio Suleimani enyitithĩirie ituĩke ngombo ciake cia kĩaro, nacio itũire irĩ ngombo o na ũmũthĩ.No rĩrĩ, Suleimani ndaigana gũtua ciana cia Isiraeli ngombo cia wĩra wake; icio aacituire andũ a gũthiaga ita, o na anene thĩinĩ wa atongoria ake a ita, o na aathani a ngari ciake cia ita, o na andũ ake a gũthiaga mahaicĩte mbarathi.Na nĩkwarĩ andũ magana merĩ ma mĩrongo ĩtano maarĩ anyabara arĩa anene a mũthamaki Suleimani a kũroraga andũ.Ningĩ Suleimani akĩambatia mwarĩ wa Firauni, akĩmũruta itũũra rĩa Daudi, agĩthiĩ gũtũũra nyũmba yake ĩrĩa aamwakithĩirie; nĩ ũndũ oigire atĩrĩ, Mũtumia wakwa ndegũtũũra nyũmba ya Daudi, mũthamaki wa Isiraeli, nĩ gũkorũo kũndũ kũrĩa ithandũkũ rĩa Jehova rĩtonyetio nĩ gũtheru.Hĩndĩ ĩo Suleimani agĩkĩgwata kũrutĩra Jehova mahaki ma njino kĩgongona-inĩ kĩa Jehova, kĩrĩa aakĩte mbere ya gĩthaku,o ta ũrĩa maagĩrĩire kũrutwo mũthenya o mũthenya; o na akamarutaga mĩthenya ya thabatũ, o na karũgamo-inĩ ka mĩeri, o na ciathĩ-inĩ iria ciaathanĩtwo, o mwaka mahinda matatũ, gĩathĩ kĩa mĩgate ĩrĩa ĩtarĩ mĩimbie, o na gĩa ciumia, o na gĩa gwaka ithũnũ, o ta ũrĩa rĩathani rĩa Musa rĩatariĩ.Nake aatuire atĩ athĩnjĩri-Ngai matuanagĩre mawĩra mao o ta ũrĩa maatariĩ, naho ha ũhoro wa Alawii agĩtua atĩ marutage mawĩra mao ma kũgatha Jehova, o na mamũtungatagĩre marĩ mbere ya athĩnjĩri-Ngai, o ta ũrĩa kwagĩrĩire gwĩkwo, mũthenya o mũthenya, gũgagĩĩkagwo o ta ũrĩa mũtugo watariĩ ũrĩa Daudi aatuĩte ũrũmagĩrĩrũo; nao andũ amwe magĩgĩtuwo aikaria mĩrango o ta ũrĩa matuanĩra mao maatariĩ o mũrango-inĩ; nĩ gũkorũo ũguo nĩguo Daudi, mũndũ wa Ngai, aathanĩte gwĩkagwo.Nao matiatigire kũrũmĩrĩra wathani wa mũthamaki ũcio ũrĩa aathĩte athĩnjĩri-Ngai, o na Alawii, ũhoro-inĩ o na ũrĩkũ ũrĩa wamakoniĩ, o na kana ũrĩa wakoniĩ mũthithũ wa indo cia bata.Ũguo nĩguo wĩra ũrĩa wothe Suleimani aarutire wahaarĩirio nginya o mũthenya ũrĩa gĩtina kĩa nyũmba ya Jehova gĩaakirũo, o na nginya hĩndĩ ĩrĩa yarĩkirio. Nayo nyũmba ĩo ya Jehova ĩgĩkĩrĩkio o kũrĩkio biũ.Ningĩ Suleimani agĩgĩthiĩ Ezioni-geberi, o na Elothu, hũgũrũrũ-inĩ cia iria, kũu bũrũri wa Edomu.Nake Huramu akĩmũtwarithĩria marikabu na ndungata ciake, o na ndungata iria ciamenyete wega ũhoro wa gũcitwara iria-inĩ; nacio igĩthiĩ hamwe na ndungata cia Suleimani, igĩkinya Ofiru, nakuo kũu ikĩruta taranda magana mana na mĩrongo ĩtano cia thahabu, igĩcitwarĩra Suleimani ũcio mũthamaki.Na rĩrĩ, hĩndĩ ĩrĩa mũthamaki mũndũ-wa-nja wa Sheba aaiguire ngumo ya Suleimani, agĩgĩthiĩ o kũu Jerusalemu kũmũgeria na ũndũ wa kũmũũria ciũria cia hinya ma, e na mũrũmanĩrĩro wa andũ aingĩ mũno, na ngamĩra ikuuĩte mahuti marĩa manungaga wega, o na thahabu nyingĩ mũno, o na tũhiga twa goro; na rĩrĩa aakinyire he Suleimani, akĩaranĩria nake ũhoro wa maũndũ mothe marĩa maarĩ ngoro-inĩ yake.Nake Suleimani akĩmũtaũrĩra maũndũ mothe marĩa aamũũririe, na gũtirĩ ũndũ o na ũmwe wahithĩkire Suleimani akĩremwo nĩ kũmwĩra.Na rĩrĩ, hĩndĩ ĩrĩa mũthamaki mũndũ-wa-nja ũcio wa Sheba onire ũrĩa ũũgĩ wa Suleimani ũtariĩ, o na nyũmba ĩrĩa aakĩte,o na irio cia metha-inĩ yake, o na mĩikarĩre ya ndungata ciake, na gũtungatĩrũo kũrĩa aatungatagĩrũo nĩ ndungata ciake, o na nguo ciacio, o na andũ arĩa maamũtwaragĩra gĩa kũnyua, o na nguo ciao, o na ihaicĩro rĩa agĩthiĩ nyũmba ya Jehova, akĩigua ta ngoro yake ĩkuĩte o gũkua.Nake agĩkĩĩra mũthamaki atĩrĩ, Ti-itherũ ũhoro ũrĩa ndĩraiguire ũkĩheanwo ndĩ bũrũri wakwa wa maũndũ marĩa wĩkĩte, o na ũũgĩ ũrĩa wĩ naguo, warĩ wa ma o ma.No rĩrĩ, ũhoro ũcio ndiigana kũwĩtĩkia tiga o hĩndĩ ĩrĩa ndĩrokire gũkũ, ndĩrawĩyonera na maitho makwa; na atĩrĩrĩ, nĩnguona atĩ o na nuthu ya ũrĩa ũũgĩ waku ũnenehete ndierirũo; ngumo yaku-rĩ, nĩĩkĩrĩte mũno ĩrĩa ndaiguĩte ũhoro wayo.Gũkena-rĩ, nĩ andũ aku, o na ningĩ gũkena-rĩ, nĩ ndungata ici ciaku, o ici irũgamaga mbere yaku hĩndĩ ciothe ikaiguaga ciugo ciaku cia ũũgĩ.Jehova Ngai waku arogoocwo, we ũrĩa wakenirio nĩwe, agĩgũikarĩria gĩtĩ-inĩ gĩake gĩa ũthamaki, ũtuĩke mũthamaki nĩ ũndũ wa Jehova Ngai waku. Na rĩrĩ, ũndũ ũrĩa watũmire Ngai waku agũtue mũthamaki wa gũthamakĩra Isiraeli na ũmatuagĩre cira na kĩhooto-rĩ, nĩ atĩ nĩamendete, na nĩendaga atũũre amarũmĩtie wega tene na tene.Nake agĩkĩhe mũthamaki ti Suleimani taranda igana rĩa mĩrongo ĩĩrĩ cia thahabu, o na mahuti marĩa manungaga wega maingĩ mũno, o na tũhiga twa goro; na gũtionekete mahuti manungaga wega maingĩ ta macio mũthamaki mũndũ-wa-nja ũcio wa Sheba aaheire Suleimani ũcio mũthamaki.Nacio ndungata cia Huramu, o na ndungata cia Suleimani, iria ciarehage thahabu imĩrutĩte Ofiru, nĩciarehire mĩtĩ iĩtagwo mĩthandari o nayo, o na tũhiga twa goro.Nake mũthamaki agĩgĩthondeka ngathĩ cia nyũmba ya Jehova, o na cia nyũmba ya mũthamaki, na mĩthandari ĩo, o na inanda iria nene cia mũgeto, o na inanda cia kĩnubi, cia kũhũrũo nĩ andũ arĩa maainaga na gũtionekete indo ta icio bũrũri wa Juda mbere ya hĩndĩ ĩo.Nake mũthamaki Suleimani agĩkĩhe mũthamaki mũndũ-wa-nja ũcio wa Sheba indo ciothe iria eriragĩria, agĩkĩmũhe o kĩrĩa gĩothe etirie, akĩmũthukĩra na indo nyingĩ gũkĩra iria mũthamaki ũcio mũndũ-wa-nja aamũtwarĩire. Thutha wa ũguo agĩkĩhũndũka, agĩcoka bũrũri wake, we mwene o na ndungata ciake.Na rĩrĩ, thahabu ĩrĩa yakinyaga gwĩ Suleimani mwaka-inĩ ũmwe ĩgĩthimwo-rĩ, yarĩ taranda magana matandatũ na mĩrongo ĩtandatũ na ithathatũ cia thahabu,thengia ĩrĩa yatwaragwo kuo nĩ athũgũri indo, o na onjorithia; o nao athamaki othe a bũrũri wa Arabia, o na abarũthi a mabũrũri make, magĩtwara thahabu o na betha gwĩ Suleimani.Nake Suleimani, mũthamaki, agĩthondeka ngo cia mũthemba mũnene magana merĩ cia thahabu ĩturĩtwo; o ĩmwe yacio ĩgĩthirĩra cekeri magana matandatũ cia thahabu.Ningĩ agĩthondeka ngo cia mũthemba mũnyinyi magana matatũ cia thahabu ĩturĩtwo; o ĩmwe yacio ĩgĩthirĩra cekeri magana matatũ cia thahabu; nake mũthamaki agĩciiga nyũmba ya kĩrĩti kĩa Lebanoni thĩinĩ.O na ningĩ mũthamaki ũcio agĩthondeka gĩtĩ-gĩa-ũthamaki kĩnene mũno kĩa mĩguongo, agĩcoka agĩkĩhumba igũrũ guothe na thahabu ĩrĩa therie mũno.Nakĩo gĩtĩ kĩu kĩarĩ na ngathĩ ya makinya matandatũ ya gũkĩhaica, hamwe na gaturũa ga thahabu ga kũigĩrĩrũo magũrũ; nacio ciohanĩtio na gĩtĩ kĩu gĩa ũthamaki; nakĩo kĩarĩ na moko mekĩrĩtwo mwena ũyũ, o na mwena ũrĩa ũngĩ, wa harĩa haikaragĩrũo; ningĩ kĩarĩ mĩhianano ĩĩrĩ ya mĩrũthi yarũgamĩtio mĩena-inĩ ĩrĩa yerĩ ya moko macio,ningĩ mĩhianano ĩngĩ ikũmi na ĩĩrĩ ya mĩrũthi ĩkarũgamio mwena ũyũ, o na mwena ũrĩa ũngĩ wa ngathĩ ĩo, makinya-inĩ macio matandatũ; na gũtiarĩ gĩtĩ-gĩa-ũthamaki o na kĩrĩkũ kĩrĩ gĩathondekwo takĩo ũthamaki-inĩ ũngĩ o na ũrĩkũ.Nacio indo ciothe iria mũthamaki Suleimani aanyuagĩra ciarĩ cia thahabu, o nacio indo iria ingĩ ciothe cia nyũmba ĩo ya kĩrĩti kĩa Lebanoni ciarĩ cia thahabu ĩrĩa therie mũno; betha ndĩonagwo ta ĩrĩ bata o na hanini matukũ macio ma Suleimani.Nĩ gũkorũo mũthamaki ũcio aarĩ na marikabu ciathiaga Tarishishi itwaranĩte na ndungata cia Huramu; na rĩrĩ, o thĩinĩ wa mĩaka ĩtatũ ĩtatũ-rĩ, marikabu icio cia Tarishishi ciokaga ihinda rĩmwe ikarehe thahabu, na betha, na mĩguongo, na nũgũ, o na nyamũ cia mathagu ciĩtagwo tauthi.Tondũ ũcio, mũthamaki Suleimani agĩgĩkĩra athamaki arĩa angĩ othe a thĩ na ũtonga, o na ũũgĩ.Nao athamaki othe a thĩ magacaragia ũrĩa mangĩhota kuona Suleimani ũthiũ, nĩ getha maigue ũũgĩ wake ũrĩa Ngai aamwĩkĩrĩte ngoro-inĩ yake.Nao othe, o mũndũ akĩmũtwarĩra igoti, narĩo rĩarĩ rĩa indo cia betha, na cia thahabu, na nguo, na nguo cia igera cia kwĩhumbwo hĩndĩ ya ita, na mahuti marĩa manungaga wega, na mbarathi, o na nyũmbũ, na indo icio ciatwaragwo mwaka o mwaka.Nake Suleimani akĩgĩa na tũnyũmba ngiri inya twa mbarathi, na ngari cia ita, o na andũ ngiri ikũmi na igĩrĩ arĩa maathiaga mahaicĩte mbarathi, nao nĩo aaigĩte matũũra-inĩ marĩa maaigĩtwo ngari icio, o na hamwe na mũthamaki kũu Jerusalemu.Nake agagĩathaga athamaki othe kuuma Rũũĩ rũa Farati o nginya bũrũri wa Afilisiti, o na nginya mũhaka-inĩ wa Misiri.Nake mũthamaki ũcio agĩkĩingĩhia betha o nginya ĩkonagwo ĩhaana o ta ĩrĩ mahiga matheri kũu Jerusalemu o nayo mĩtarakwa akĩmĩingĩhia o ta mĩborothandi ĩrĩa ĩiyũrĩte bũrũri ũrĩa mũgũu nĩ ũndũ wa ũrĩa yaingĩhĩte.Nao andũ magagĩtwarithagĩria Suleimani mbarathi macirutĩte Misiri, o na mabũrũri mothe.Na rĩrĩ, ciĩko iria ingĩ cia Suleimani, cia mbere o na cia kũrigĩrĩria-rĩ, anga itiandĩkĩtwo ũhoro-inĩ wa Nathani ũrĩa mũnabii, o na ũrathi-inĩ wa Ahija ũrĩa Mũshiloni, o na ũhoro-inĩ wa cioneki cia Ido ũrĩa wonaga maũndũ makoniĩ ũhoro wa Jeroboamu, mũrũ wa Nebati?Nake Suleimani agĩgĩthamakĩra Aisiraeli othe arĩ kũu Jerusalemu mĩaka mĩrongo ĩna.Nake Suleimani agĩkoma hamwe na maithe, agĩthikwo itũũra-inĩ rĩa ithe, Daudi; nake Rehoboamu, mũriũ, agĩthamaka ithenya rĩake.Nake Rehoboamu agĩgĩthiĩ Shekemu; nĩ gũkorũo Aisiraeli othe nĩmaathiĩte kũu Shekemu, makamũtue mũthamaki.Na gũgĩkinya atĩrĩ, atĩ hĩndĩ ĩrĩa Jeroboamu, mũrũ wa Nebati, aaiguire ũhoro ũcio, (tondũ aarĩ Misiri, kũrĩa orĩire eherere Suleimani, mũthamaki,) Jeroboamu ũcio agĩkĩhũndũka akiuma kũu Misiri.Nao andũ magĩkĩrekania agetwo; nake Jeroboamu o na Isiraeli othe magĩthiĩ, makĩarĩria Rehoboamu, makĩmwĩra ũũ:Atĩrĩrĩ, watho ũrĩa thoguo aratwathaga naguo nĩũratũritũhĩire mũno; tondũ ũcio tũhũthahũthĩrie wĩra ũcio ũrarĩ hinya wa thoguo, o wĩra ũcio wake ũratariĩ ta mũtĩ wa ngingo mũritũ atwĩkĩrĩte, na nĩtũrĩgũtungatagĩra.Nake agĩkĩmera atĩrĩ, Nĩmũgacoka kũrĩ niĩ mĩthenya ĩtatũ yathira. Nao andũ acio magĩgĩĩthiĩra.Nake Rehoboamu, mũthamaki, agĩcira na athuri arĩa maarĩaga kĩrĩra na ithe, Suleimani, ihinda rĩrĩa aarĩ muoyo, akĩmoria atĩrĩ, Nĩ kĩrĩra kĩrĩkũ mũkũ’he nĩguo njokerie andũ acio ũhoro?Nao magĩkĩmwarĩria, makĩmwĩra atĩrĩ, Ũngĩgĩtuga andũ acio ũmakenie, na ũmaarĩrie ndeto njega, nĩmegũtuĩka ndungata ciaku tene na tene.No rĩrĩ, nĩaatigire kĩrĩra gĩa athuri acio kĩu maamũheete, agĩcira na aanake arĩa maarĩ a riika rĩake, o arĩa maathiaga thiritũ nake,akĩmoria atĩrĩ, Ha ũhoro wa andũ acio maarĩtie na niĩ makanjĩra ũũ: Tũhũthahũthĩrie wĩra ũcio wa hinya ũratariĩ ta mũtĩ wa ngingo thoguo aatwĩkĩrĩte-rĩ, inyuĩ nĩ kĩrĩra kĩrĩkũ mũkũ’he nĩguo ndĩmacokerie ũhoro?Nao aanake acio a riika rĩake magĩkĩaria nake makĩmwĩra atĩrĩ, Andũ acio maakwarĩirie, makiuga ũũ: Watho ũrĩa thoguo aratwathaga naguo nĩũratũritũhĩire mũno ta arĩ mũtĩ wa ngingo mũritũ, no wee tũhũthahũthĩrie, aria nao ũmere atĩrĩ, Kĩara gĩakwa kĩa mũira nĩ gĩtungu gũkĩra kĩero kĩa baba.Na rĩrĩ, kuona atĩ baba aramwĩkĩrĩte mũtĩ wa ngingo mũritũ-rĩ, niĩ nĩ kũritũhia ngũmũritũhĩria mũtĩ ũcio wa ngingo; baba aramũhũraga na iboko, no rĩrĩ, niĩ ndĩrĩmũrũmithagia ing’aurũ.Nake Jeroboamu, na andũ acio othe, magĩgĩcoka he Rehoboamu mũthenya wa gatatũ, o ta ũrĩa mũthamaki oigĩte gwĩkwo rĩrĩa oigire atĩrĩ, Nĩmũgacoka kũrĩ niĩ mĩthenya ĩtatũ yathira.Nake mũthamaki agĩcokeria andũ acio ũhoro ehĩte mũno; mũthamaki ũcio ti Rehoboamu agĩtiga kĩrĩra gĩa athuri agĩkĩrega,akĩarĩria andũ acio athingatĩte kĩrĩra kĩa aanake, akiuga atĩrĩ, Watho ũrĩa baba aramwathaga nĩũramũritũhĩire ta arĩ mũtĩ wa ngingo mũritũ; no rĩrĩ, niĩ nĩ kũritũhia ngũũritũhia makĩria; ningĩ baba aramũhũraga na iboko, no niĩ ndĩrĩmũrũmithagia ing’aurũ.Ũguo nĩguo mũthamaki aaregire kũigua andũ acio; nĩ gũkorũo ũndũ ũcio warehithĩtio nĩ Ngai, nĩ getha Jehova atũme ũhoro wake ũrĩa aakinyĩirie Jeroboamu wa Nebati na kanua ka Ahija, Mũshiloni, ũikare ũrũmĩte.Na rĩrĩ, hĩndĩ ĩrĩa Aisiraeli othe monire atĩ mũthamaki ndanamaigua-rĩ, andũ acio magĩgĩcokeria mũthamaki makĩmwĩra atĩrĩ, Nĩ igai rĩrĩkũ twĩ narĩo he Daudi? Ningĩ-rĩ, hatirĩ kĩndũ tũgaĩte mũrũ wa Jesii; wĩthiĩrei o mũndũ hema-inĩ yake, inyuĩ Aisiraeli aya! Rĩu-rĩ, Daudi, kĩĩroragĩre nyũmba yaku wee mwene. Tondũ ũcio Aisiraeli othe makĩharaganĩria hema-inĩ ciao.No rĩrĩ, ha ũhoro wa ciana cia Isiraeli iria ciatũũrĩte matũũra ma Juda-rĩ, Rehoboamu agĩtuĩka mũthamaki wacio.Na rĩrĩ, hĩndĩ ĩrĩa mũthamaki ti Rehoboamu aarekirie Hadoramu, mũnene wa andũ a kĩaro-rĩ, ciana cia Isiraeli ikĩmũhũra na mahiga nyuguto o nginya agĩkua. Nake Rehoboamu ũcio mũthamaki agĩkĩhiũna akahaice ngari yake ya ita, orĩre Jerusalemu.Ũguo nĩguo Aisiraeli mokĩrĩire nyũmba ya Daudi, makĩrega gũcoka gwathwo nĩyo o na ũmũthĩ.Na rĩrĩ, hĩndĩ ĩrĩa Rehoboamu aakinyire Jerusalemu, akĩũnganithia arũme othe a nyũmba ya Juda na ya Benjamini arĩa athure maathiaga ita, andũ ngiri igana rĩmwe rĩa mĩrongo ĩnana, nĩguo makahũrane na Isiraeli macokithie ũthamaki harĩ Rehoboamu.No rĩrĩ, ndũmĩrĩri ya Jehova ĩgĩkinyĩra Shemaia, mũndũ wa Ngai, akĩĩrũo atĩrĩ,Aria na Rehoboamu, mũrũ wa Suleimani, mũthamaki wa Juda, o na Aisiraeli othe kũu Juda na Benjamini, ũmere atĩrĩ,Jehova oigĩte ũũ: Mũtikwambata, o na kana mũkahũrane na ariũ a ithe wanyu; cokai o mũndũ kwao mũciĩ, nĩ gũkorũo ũndũ ũcio nĩ niĩ ndũmĩte woneke. Nao magĩkĩigua ũnoro ũcio wa Jehova, makĩhũndũka, magĩtiga gũthiĩ kũhũrana na Jeroboamu.Nake Rehoboamu agĩtũũra Jerusalemu, na agĩaka matũũra kũu Juda ma gũkũgitĩra.Namo matũũra marĩa aakire nĩ Bethi-lehemu, na Etamu, na Tekoa,na Bethi-zuri, na Soko, na Adulamu,na Gathu, na Maresha, na Zifu,na Adoraimu, na Lakishi, na Azeka,na Zora, na Aijaloni, na Hebironi, matũũra maairigĩtwo ma kũu Juda na Benjamini.Nacio ihingo iria cia hinya agĩkĩrĩrĩria gũciĩkĩra hinya, na agĩkĩiga anene a ita kuo, o na mũthithũ wa irio, o na maguta, na ndibei.Namo matũũra macio akĩmaiga ngo na matimũ o itũũra, o na akĩmekĩra hinya mũno. Nakuo Juda na Benjamini kwarĩ gwake.Nao athĩnjĩri-Ngai o na Alawii arĩa maarĩ kũu Isiraeli guothe magĩĩtwara harĩ we moimĩte ng’ongo ciao ciothe.Nĩ gũkorũo Alawii nĩmaatigire ithaka ciao cia ũrĩithio, o na kũndũ kũrĩa megwatĩire gũgatuĩka kwao, magĩgĩthiĩ kũu Juda na Jerusalemu; nĩ ũndũ Jeroboamu na ariũ ake nĩmaamaingataga nĩguo matikarutagĩre Jehova wĩra wa ũthĩnjĩri-Ngai;nake Jeroboamu agĩtua andũ o ro ũguo matuĩke athĩnjĩri-Ngai a matĩri-inĩ, o na a kũhakaga marimũ marĩa mahaana thenge cia njamba, o na mĩhianano ya njaũ ĩrĩa aathondekete.Na rĩrĩ, thutha wa athĩnjĩri-Ngai acio-rĩ, andũ othe arĩa maarĩ na ngoro ciendaga gũthingata Jehova, Ngai wa Isiraeli, moimĩte mĩhĩrĩga-inĩ yothe ya Isiraeli, o nao magĩgĩthiĩ Jerusalemu nĩ getha makarutagĩre Jehova, Ngai wa maithe mao, magongona.Acio nĩo mekĩrire ũthamaki wa Juda hinya, o nake Rehoboamu, mũrũ wa Suleimani, makĩmwĩkĩra hinya mĩaka ĩtatũ; nĩ gũkorũo nĩmaarũmĩrĩire mĩthiĩre ya Daudi, o na Suleimani, mĩaka ĩtatũ.Nake Rehoboamu akĩhikia Mahalathu, mwarĩ wa Jerimothu wa Daudi, na wa Abihaili mwarĩ wa Eliabu wa Jesii;nake akĩmũciarĩra ihĩĩ ici, Jeushu, na Shemaria, na Zahamu.Na thutha wa ũcio akĩhikia Maaka, mwarĩ wa Abisalomu; nake akĩmũciarĩra Abija, na Atai, na Ziza, na Shelomithu.Nake Rehoboamu nĩendaga Maaka, mwarĩ wa Abisalomu, gũkĩra aka arĩa angĩ ake othe, o na gũkĩra thuriya ciake ciothe; (nĩ ũndũ aahikĩtie aka ikũmi na anana, na akagĩa na thuriya mĩrongo ĩtandatũ; nake agĩgĩciara ihĩĩ mĩrongo ĩĩrĩ na inyanya, o na airĩtu mĩrongo ĩtandatũ.)Nake Rehoboamu agĩgĩtua Abija wa Maaka mũnene, anenehere ariũ a ithe; nĩ gũkorũo nĩaacirĩire gũkanamũtua mũthamaki.Ningĩ tondũ aarĩ mũũgĩ, akihurunjĩra ariũ ake othe bũrũri wa Juda na Benjamini, akĩmaiga matũũra-inĩ mothe marĩa maairigĩtwo nake akamaheaga irio nyingĩ cia kũrĩa, o na akĩmacarĩria aka aingĩ.Na gũgĩkinya atĩrĩ, atĩ hĩndĩ ĩrĩa ũthamaki wa Rehoboamu wehandire ũkĩrũma wega, o na akĩgĩa na hinya-rĩ, agĩgĩtiga kũrũmĩrĩra watho wa Jehova, nao Aisiraeli othe magĩkorũo me hamwe nake ũhoro-inĩ ũcio.Gũgĩgĩkinya atĩrĩ, atĩ mwaka wa ĩtano ĩrĩa Rehoboamu aakorirũo athamaikĩte, Shishaka, mũthamaki wa Misiri, akĩambata akahũrane na Jerusalemu,e na ngari cia ita magana ikũmi na merĩ, o na andũ ngiri mĩrongo ĩtandatũ arĩa maathiaga mahaicĩte mbarathi; nĩ ũndũ andũ akuo nĩmaagararĩte watho wa Jehova; nao andũ arĩa maatwaranire nake moimĩte Misiri, Alubi, o na Asukii, o na Akushi, matiatarĩkaga.Nake agĩgĩtunyana matũũra maairigĩtwo marĩa maarĩ ma Juda, agĩcoka agĩkinya Jerusalemu.Na rĩrĩ, Shemaia ũrĩa mũnabii agĩthiĩ he Rehoboamu, o na harĩ anene a Juda arĩa monganĩte Jerusalemu nĩ ũndũ wa Shishaka, akĩmera atĩrĩ, Jehova oigĩte ũũ: Atĩrĩrĩ, nĩmũtiganĩte na niĩ, na tondũ ũcio niĩ o na niĩ nĩndĩmũtigĩte mũhũrũo nĩ Shishaka.Hĩndĩ ĩo anene a Isiraeli, o na mũthamaki, magĩkĩĩnyihia; nao makiuga atĩrĩ, Jehova nĩwe mũthingu.Na rĩrĩ, hĩndĩ ĩrĩa Jehova onire atĩ nĩmenyihĩtie-rĩ, ndũmĩrĩri ya Jehova ĩgĩgĩkinyĩra Shemaia, akĩĩrũo atĩrĩ, Nĩmenyihĩtie; ndimanina, no nĩngwĩtĩkĩra kũmahonokia matukũ manyinyi maathira, namo marakara makwa matiitwo Jerusalemu na ũndũ wa guoko gwa Shishaka.No rĩrĩ, nĩmegũtuĩka ndungata ciake; nĩ getha mone harĩa ngũũrani ĩrĩ ya kũndungatĩra niĩ, na gũtungatĩra athamaki a mabũrũri.Tondũ ũcio Shishaka, mũthamaki wa Misiri, akĩambata akĩhũrana na Jerusalemu, agĩtunyana mũthithũ wa indo cia bata iria ciaigĩtwo nyũmba ya Jehova, o na mũthithũ-inĩ wa nyũmba ya mũthamaki; indo icio ciothe-rĩ, agĩgĩthiĩ nacio, o na agĩthiĩ na ngo ciothe cia thahabu iria Suleimani aathondekithĩtie.Nake Rehoboamu, mũthamaki, agĩgĩthondekithia ngo ingĩ cia gĩcango ithenya rĩa icio cia mbere, agĩcinengera anene a andũ arĩa maarangaga mũrango-inĩ wa nyũmba ya mũthamaki.Na gũgĩtuĩka atĩrĩ, atĩ mathiĩ mothe marĩa mũthamaki aathiaga gũtonya nyũmba ya Jehova, arangĩri acio magathiĩ kuo magacikuua, na thutha wa ũguo magacicokia kanyũmba karĩa gaatũũragwo nĩ arangĩri acio.Na hĩndĩ ĩrĩa enyihirie-rĩ, marakara ma Jehova magĩtiga kũmũkora, nĩguo ndakamũnine; o na ningĩ nĩkwarĩ maũndũ mamwe mega monekaga kũu Juda.Tondũ ũcio mũthamaki Rehoboamu agĩkĩĩĩkĩra hinya kũu Jerusalemu, agĩthamaka kuo; nĩ gũkorũo Rehoboamu aarĩ wa mĩaka mĩrongo ĩna na ũmwe hĩndĩ ĩrĩa aambĩrĩirie gũthamaka, nake agĩthamaka mĩaka ikũmi na mũgwanja kũu Jerusalemu, itũũra rĩrĩa Jehova aathurĩte mĩhĩrĩga-inĩ yothe ya Isiraeli nĩguo rĩĩtwa rĩake rĩikarage kuo nake nyina etagwo Naama, Mũamoni.Nake nĩekaga maũndũ moru, nĩ ũndũ ndaigana kũroria ngoro yake ũhoro-inĩ wa kũrongoria Jehova.Na rĩrĩ, ciĩko cia Rehoboamu, cia mbere o na cia kũrigĩrĩria-rĩ, anga itiandĩkĩtwo ũhoro-inĩ wa maũndũ ma njiarũa cia matukũ macio marĩa maandĩkirũo nĩ Shemaia ũrĩa mũnabii, o na Ido ũrĩa muoni maũndũ? Na rĩrĩ, Rehoboamu na Jeroboamu maatũire mahũranaga mbaara hĩndĩ ciothe.Nake Rehoboamu agĩkoma hamwe na maithe, agĩthikwo itũũra rĩa Daudi; nake Abija, mũrũwe, agĩthamaka ithenya rĩake.Na rĩrĩ, mwaka wa ikũmi na ĩnana ĩrĩa Jeroboamu aakorirũo athamakĩte-rĩ, nĩguo Abija aambĩrĩirie gũthamakĩra Juda.Agĩgĩthamaka mĩaka ĩtatũ kũu Jerusalemu; nake nyina etagwo Mikaia, mwarĩ wa Urieli wa kũu Gibea. Nao Abija na Jeroboamu magĩtũũra mahũranaga mbaara.Nake Abija agĩgĩthiĩ ita arĩ na mbũtũ ya andũ njamba cia ita ngiri magana mana mathurĩtwo; nake Jeroboamu akĩarania ita yake nĩguo mahũrane nake arĩ na andũ ngiri magana manana mathurĩtwo, nao maarĩ njamba irĩ hinya.Nake Abija akĩrũgama o igũrũ rĩa kĩrĩma gĩa Zemaraimu, kĩrĩa kĩrĩ bũrũri ũrĩa wĩ irĩma nyingĩ wa Efiraimu, akiuga atĩrĩ, Ta ’thikĩrĩria, wee Jeroboamu, o na inyuĩ Aisiraeli inyuothe;githĩ mũtiũĩ atĩ Jehova, Ngai wa Isiraeli, aatuire Daudi mũthamaki wa gũthamakĩra Isiraeli tene na tene, we mwene, o na ariũ ake, na ũndũ wa kĩrĩkanĩro gĩa cumbĩ kĩrĩa gĩtangĩgarũrũka?No rĩrĩ, Jeroboamu wa Nebati, ũcio ndungata ya Suleimani mũrũ wa Daudi, nĩaarahũkire akĩrema mwathi wake, akĩmũũkĩrĩra.Naho hagĩkĩũngana harĩ we andũ matarĩ kĩene, aaganu mũno, o arĩa meĩkĩrire hinya nĩguo mahũrane na Rehoboamu, mũrũ wa Suleimani, o hĩndĩ ĩrĩa Rehoboamu aarĩ mũnyinyi, atarĩ na ngoro nyũmĩriru, o na rĩrĩa ataahotire kũmetiiria.Na rĩu mwĩcirĩtie atĩ mwahota gwĩtiiria ũthamaki wa Jehova ũrĩa ũnyitĩrĩirũo nĩ ariũ a Daudi; na mũrĩ kĩrĩndĩ kĩingĩ, na mũkagĩa na njaũ cia thahabu iria Jeroboamu aamũthondekeire ituĩke ngai cianyu.Githĩ mũtiaingatire athĩnjĩri-Ngai a Jehova, ariũ a Haruni, o na Alawii, mũgĩĩcarĩria athĩnjĩri-ngai o ta ũrĩa mũtugo wa ndũrĩrĩ iria ingĩ ũtariĩ? Nĩguo atĩ mũndũ o wothe ũrĩa ũgũthiĩ kwĩamũrĩra Jehova, etherie nĩ ũndũ wa kũruta gategwa na ndũrũme mũgwanja, ahote gũtuĩka mũthĩnjĩri-ngai icio itarĩ kĩene.No rĩri, ithuĩ-rĩ, Jehova nĩwe Ngai witũ, na tũtimũtigĩte na twĩ na athĩnjĩri-Ngai matungatagĩra Jehova, nao nĩ ariũ a Haruni, o nao Alawii me wĩra-inĩ wao;na nĩo macinagĩra Jehova mahaki ma njino, o na ũbumba ũrĩa ũnungaga wega, marũcinĩ mothe, o na mahwaĩ-inĩ mothe; o nayo mĩgate ĩrĩa ĩigagwo mbere ya Jehova makamĩigaga wega igũrũ rĩa metha ĩrĩa theru; o na mũtĩ wa kũigĩrĩrũo matawa wa thahabu, hamwe na matawa maguo, makaũmenyerera, nĩguo maakanage mahwaĩ-inĩ mothe; nĩ ũndũ nĩtũtũire tũrũmĩtie watho wa Jehova, Ngai witũ; no inyuĩ nĩmũmũtigĩte.Atĩrĩrĩ, Ngai arĩ hamwe na ithuĩ o mbere iitũ atũtongoretie, na athĩnjĩri-Ngai ake me na tũrumbeta twa hinya nĩguo makahuha na mĩgambo mĩnene mũno maarahũre andũ mathiĩ ita. Atĩrĩrĩ, ciana ici cia Isiraeli, tigai kũrũa na Jehova, Ngai wa maithe manyu; nĩ ũndũ mũtigaacĩra.No rĩrĩ, Jeroboamu akĩiga andũ a kũmoheria mamoimĩte na thutha; na tondũ ũcio magĩikara me mbere ya andũ a Juda, nao arĩa maamoheirie magĩikara na thutha wao.Nao Ajuda maacũthĩrĩria na thutha-rĩ, makĩona ita ĩĩ mbere yao, o na thutha wao; nao magĩgĩkaĩra Jehova, nao athĩnjĩri-Ngai magĩkĩhuha tũrumbeta.Hĩndĩ ĩo andũ a Juda makĩanĩrĩra na mĩgambo mĩnene; gũgĩkinya atĩrĩ, atĩ andũ a Juda maanĩrĩra na mĩgambo mĩnene, Ngai akĩhũra Jeroboamu me hamwe na Aisiraeli othe, magĩkĩhũrũo nĩ Abija, o na Ajuda.Nacio ciana cia Isiraeli igĩkĩũrĩra Ajuda nake Ngai agĩcirekereria, agĩcineana moko-inĩ mao.Nake Abija na andũ ake magĩciũraga nyingĩ mũno; naho hakĩgũa andũ a Isiraeli ngiri magana matano moragĩtwo, arĩa maathurĩtwo a kũhũrana mbaara.Ũguo nĩguo ciana cia Isiraeli ciatoririo hĩndĩ ĩo, nacio ciana cia Juda igĩkĩhootana, nĩ ũndũ nĩciehokire Jehova, Ngai wa maithe ma cio.Nake Abija agĩteng’eria Jeroboamu, akĩmũtunya matũũra mamwe; namo nĩ Beth-eli, na tũtũũra twarĩo, o na Jeshana, na tũtũũra twarĩo, na Efironi, na tũtũũra twarĩo.Nake Jeroboamu ndaigana gũcoka kũgĩa na hinya o na hanini matukũ-inĩ ma Abija; nake Jehova agĩkĩmũhũra, agĩkua.No rĩrĩ, Abija akĩgĩa na hinya mũno, nake akĩhikia aka ikũmi na ana, o na agĩciara ihĩĩ mĩrongo ĩĩrĩ na igĩrĩ na airĩtu ikũmi na atandatũ.Na rĩrĩ, ciĩko iria ingĩ cia Abija, o na mĩthiĩre yake, o na maũndũ marĩa aaririe, nĩmaandĩkĩtwo ibuku-inĩ rĩa ũtaũranĩri wa Ido ũrĩa mũnabii.Nake Abija agĩgĩkoma hamwe na maithe, nao andũ makĩmũthika itũũra rĩa Daudi, nake Asa, mũrũwe, agĩthamaka ithenya rĩake; namo matukũ-inĩ make bũrũri ũgĩikara ũtarĩ mbaara mĩaka ikũmi.Nake Asa agĩĩka maũndũ marĩa monagwo nĩ Jehova Ngai wake marĩ mega na merekereire;nĩ ũndũ nĩeheririe igongona cia mũthemba wa kũngĩ, o na matĩri ma kũndũ gũtũũgĩru, o nacio itugĩ cia kũhoyũo agĩciunanga, namo Maashera akĩmatemenga;nake agĩgĩatha Ajuda akĩmera marongorie Jehova, Ngai wa maithe mao, na mekage maũndũ merekanĩrĩire na watho wake o na maathani make.Ningĩ akĩeheria matĩri ma kũndũ gũtũũgĩru matũũra-inĩ mothe ma Juda, o na mĩhianano ya kũhoya riũa; naguo bũrũri ũcio aathaga ũgĩikara ũhoreire.Ningĩ agĩaka matũũra mairigĩtwo kũu Juda; nĩ gũkorũo bũrũri nĩwahoreire ũkĩaga mbaara mĩaka ĩo; nĩ ũndũ Jehova nĩaamũheete ũhurũko.Ningĩ nĩerire Ajuda atĩrĩ, Rekei twake matũũra maya, tũmarigicĩrie thingo, o na mĩthiringo ya nyũmba ndaya na igũrũ, o na ihingo irĩ na igera. Bũrũri ũgũtũũra ũrĩ o witũ, nĩ ũndũ wa ũrĩa tũrongoretie Jehova, Ngai witũ; nĩtũmũrongoretie, na nĩatũheete ũhurũko na mĩena yothe. Ũguo nĩguo maagĩakire matũũra macio, na magĩtũũra magaacĩire.Nake Asa aarĩ na mbũtũ cia ita, andũ marutĩtwo Juda ngiri magana matatũ arĩa mathukagia ngo na matimũ; o na andũ ngiri magana merĩ ma mĩrongo ĩnana, arĩa mathukagia ngo na makarathana na mĩguĩ, marutĩtwo mũhĩrĩga-inĩ wa Benjamini. Nao acio othe maarĩ njamba irĩ hinya.Na gũgĩkinya atĩrĩ, atĩ Zera, Mũkushi, agĩgĩũka ahũrane nao, arĩ na mbũtũ ya ita ya andũ ngiri ngiri, na ngari cia ita magana matatũ; nake agĩthiĩ agĩkinya Maresha.Nake Asa agĩkiumagara nĩguo akamũtũnge, nao makĩarania ita yao gĩtuamba gĩa Zefatha, o kũu Maresha.Hĩndĩ ĩo Asa agĩgĩkaĩra Jehova, Ngai wake, akiuga ũũ: Atĩrĩrĩ, Jehova, gũtirĩ ũngĩ tawe wa gũteithania, ũteithie ũrĩa wĩ na hinya mũno, o na kana ũrĩa ũtarĩ na hinya; Jehova, Ngai witũ, tũteithie nĩ ũndũ wee nĩwe twĩgiritanĩtie nawe, na tũũkĩte kũhũrana na kĩrĩndĩ gĩkĩ twĩhokete rĩĩtwa rĩaku. Atĩrĩrĩ, Jehova, wee nĩwe Ngai witũ; twagũthaitha ndũkareke ciana cia Adamu ikũhoote.Hĩndĩ ĩo Jehova agĩkihũrĩra Akushi mbere ya Asa, o na mbere ya Ajuda; nao Akushi makĩũra.Nake Asa, o na andũ arĩa maarĩ hamwe nake, makĩmateng’eria makĩmakinyia Gerari; naho hakĩgũa Akushi aingĩ moragĩtwo o nginya hakĩaga gũtigwo o na ũmwe muoyo; nĩ gũkorũo nĩmaaninĩirũo mbere ya Jehova, o na mbere ya mbũtũ ciake; nao Ajuda magĩtaha indo nyingĩ mũno.Ningĩ makĩhũra matũũra mothe marĩa maarĩ ndere-inĩ cia Gerari, nĩ ũndũ Jehova nĩaatũmire andũ amo magwatwo nĩ guoya mũnene mũno; nao Ajuda magĩtaha indo cia matũũra macio mothe; nĩ gũkorũo maarĩ na indo nyingĩ cia gũtahwo.O namo mahema ma ũhiũ makĩmahũranga, magĩgĩtaha mbũri nyingĩ mũno, na ngamĩra; nao magĩcoka Jerusalemu.Na rĩrĩ, roho wa Ngai nĩwakorire Azaria wa Odedi, ũgĩkĩgĩa nake.Nake agĩkiumagara agatũnge Asa, akĩmwĩra ũũ: Atĩrĩrĩ, Asa, o na inyuĩ Ajuda inyuothe, o na Abenjamini, ta ’thikĩrĩriai; Jehova arĩikaraga hamwe na inyuĩ hĩndĩ ĩrĩa o na inyuĩ mũikarĩte hamwe nake; na mũngĩmũrongoria, nĩmũrĩmuonaga; no mũngĩtigana nake-rĩ, o nake nĩekũmũtiga.Kwĩ ihinda iraya rĩathirire Aisiraeli maikarĩte matarĩ na Ngai ũrĩa wa ma, na matarĩ na mũthĩnjĩri-Ngai wa kũmaruta maũndũ, na matarĩ na watho wa kũrũmĩrĩrũo;no rĩrĩ, hĩndĩ ĩrĩa maacokereire Jehova, Ngai wa Isiraeli, nĩ ũndũ wa mathĩna marĩa maamakorire, nĩonekire nĩo.Namo mahinda macio gũtiarĩ thayũ harĩ mũndũ ũrĩa ũkuumagara, o na kana ũrĩa ũkũinũka na mũciĩ, no rĩri, andũ othe arĩa maatũũraga bũrũri ũyũ nĩmaakoragwo nĩ maũndũ maingĩ ma kũmanyarira.Nao magĩgĩikara o ta mahehenjangĩtwo biũ, o rũrĩrĩ rũgokĩrĩra rũrĩa rũngĩ, na itũũra rĩgokĩrĩra rĩrĩa rĩngĩ nĩ ũndũ Ngai nĩaamanyaririthĩtie na mĩnyarirĩko ya mĩthemba yothe.No rĩrĩ, inyuĩ gĩai na hinya, na mũtikareke moko manyu magũũtare; nĩ gũkorũo wĩra wanyu nĩũkaheanĩrũo mũcara waguo.Na rĩrĩ, hĩndĩ ĩrĩa Asa aaiguire ciugo icio, o cia ũrathi wa Odedi ũcio mũnabii, akĩĩũmĩrĩria, akĩeheria maũndũ marĩa me thahu kũu bũrũri wothe wa Juda na Benjamini, o na matũũra mothe marĩa aatunyanĩte ma bũrũri ũrĩa wĩ irĩma nyingĩ wa Efiraimu; nake agĩgĩcokereria kĩgongona kĩa Jehova kĩrĩa kĩarĩ mbere ya gĩthaku kĩa Jehova agĩkĩerũhia.Nake agĩkĩũnganithia andũ othe a Juda na Benjamini, o na andũ arĩa maatũũranĩtie nao moimĩte mabũrũri ma Efiraimu na Manase, o na bũrũri wa Simeoni; nĩ gũkorũo andũ arĩa metwarire kũrĩ we moimĩte kũu Isiraeli nĩmaaingĩhire mũno mona atĩ Jehova Ngai wake e hamwe nake.Tondũ ũcio magĩkĩũngana kũu Jerusalemu mweri wa ĩtatũ wa mwaka wa ikũmi na ĩtano ĩrĩa Asa aakorirũo athamakĩte.Naguo mũthenya ũcio makĩrutĩra Jehova igongona rĩa ndegwa magana mũgwanja, o na mbũri ngiri mũgwanja thĩinĩ wa indo iria maatahĩte.Nao magĩkĩrĩkanĩra kĩrĩkanĩro gĩa atĩ nĩmegũtũũra marongoragia Jehova, Ngai wa maithe mao, na ngoro ciao ciothe, o na mĩoyo yao yothe;ningĩ magĩtua atĩ mũndũ o wothe ũrĩa ũkaaga kũrongoria Jehova, Ngai wa Isiraeli, nĩ kũũragwo akoragwo, o na angĩkorũo arĩ mũnyinyi kana mũnene, o na kana arĩ mũndũ mũrũme, kana mũndũ-wa-nja.Nao makĩĩhĩtĩra mwĩhĩtwa o hau harĩ Jehova na mĩgambo mĩnene, o na makĩanĩrĩra mũno, o na makĩhuha tũrumbeta, o na macoro.Nao andũ othe a Juda magĩkenera mwĩhĩtwa ũcio mehĩtire, nĩ gũkorũo nĩmehĩtĩte na ngoro ciao ciothe, o na makĩmũrongoria mendete mũno gwĩka ũguo; nake agĩkioneka nĩo; nake Jehova agĩkĩmahe ũhurũko na mĩena yothe.Nake Asa, ũcio mũthamaki, agĩthengia nyina, Maaka, atige gũcoka gũtuĩka mũthamaki mũndũ-wa-nja, nĩ ũndũ nĩaathondekithĩtie mũhianano wĩ thahu wa gũtuwo Ashera; nake Asa agĩtemenga mũhianano ũcio aahandĩte, akĩũgũithia thĩ, akĩũhehenja ũgĩtuĩka rũkũngũ, akĩũcinĩra karũũĩ-inĩ karĩa getagwo Kidironi.No rĩrĩ, matĩri ma kũndũ gũtũũgĩru matiathengirio kũu Isiraeli; no o na gwatuĩka nĩ ũguo-rĩ, ngoro ya Asa yarĩ nginyanĩru matukũ make mothe.Nacio indo iria ithe aamũrĩire Ngai, agĩcitwara nyũmba ya Ngai thĩinĩ, hamwe na indo iria aamũrĩire Jehova we mwene, nacio ciarĩ betha, na thahabu, o na indo ingĩ.Na rĩrĩ, kũu gũtiigana gũcoka kũgĩa mbaara nginya o mwaka wa mĩrongo itatũ na ĩtano ĩrĩa Asa aathamakire.Na rĩrĩ, mwaka wa mĩrongo ĩtatũ na ĩtandatũ ĩrĩa Asa aathamakĩte-rĩ, Baasha, mũthamaki wa Isiraeli, agĩkĩambata akahũrane na Juda; nake agĩakithia Rama, nĩ getha ndakareke mũndũ o na ũmwe oime Juda akinye bũrũri wake, o na kana mũndũ wa kũu gwake akinye he Asa mũthamaki wa Juda.Hĩndĩ ĩo Asa agĩkĩruta betha, o na thahabu, mũthithũ-inĩ wa indo cia bata cia kũu nyũmba ya Jehova, o na cia nyũmba ya mũthamaki, agĩcitwarithia he Beni-hadadi, mũthamaki wa Suriata, ũrĩa watũire Dameski, akĩmwĩra ũũ:Niĩ nawe twĩ na kĩrĩkanĩro gĩa atĩ tũgĩe na ũiguano, o ta ũrĩa baba na thoguo maarĩ nakĩo; ta rora betha o na thahabu ici ndakũrehithĩria; rĩu gĩthiĩ ũgathũkie kĩrĩkanĩro kĩanyu na Baasha, mũthamaki wa Isiraeli, kĩa ũiguano, nĩ getha anjeherere.Nake Benihadadi agĩĩtĩkĩra ũhoro wa Asa, mũthamaki, agĩkĩrekia anene a mbũtũ ciake cia ita makahũre matũũra ma Isiraeli; nao makĩhũra Ijoni, na Dani, o na Abeli-maimu, o na matũũra mothe ma Nafitali marĩa maaigagwo indo.Na gũgĩkinya atĩrĩ, atĩ hĩndĩ ĩrĩa Baasha aaiguire ũhoro ũcio, agĩtiga gwakithia Rama, wĩra ũcio wake ũgĩgĩtiganwo naguo.Hĩndĩ ĩo Asa, mũthamaki, akĩoya andũ othe a Juda, magĩthiĩ makĩeheria mahiga marĩa maarĩ Rama, o na mbaũ cia mwako iria Baasha aakaga kuo nacio agĩcoka agĩaka Geba o na Mizipa na indo icio.Na rĩrĩ, ihinda rĩu Hanani ũrĩa muoni maũndũ agĩthiĩ he Asa, mũthamaki wa Juda, akĩmwĩra atĩrĩ, Tondũ wĩhokete mũthamaki wa Suriata, ũkaaga kwĩhoka Jehova Ngai waku, nĩkĩo mbũtũ cia ita cia mũthamaki wa Suriata ciahonoka cioima moko-inĩ maku.Githĩ Akushi o na Alubi matiarĩ mbũtũ nene ya ita, ĩĩ na ngari, o na andũ megũthiĩ mahaicĩte mbarathi aingĩ mũno? No rĩrĩ, tondũ wa ũrĩa wee wehokete Jehova hĩndĩ ĩo nĩaamarekereirie akĩmaneana moko-inĩ maku.Nĩ gũkorũo Jehova orũragia maitho kũndũ guothe thĩ yothe akĩonania atĩ e na hinya mũno wa gũteithia andũ arĩa mamũrũmagĩrĩra na ngoro yao yothe. No rĩu nĩwĩkĩte ũndũ wa ũkĩgu mũno, nĩ ũndũ gwata ũmũthĩ nĩũgũcoka kũgĩa na mbaara.Hĩndĩ ĩo Asa agĩkĩrakarĩra mũndũ ũcio muoni maũndũ mũno, akĩmũikithia nyũmba ya korokoro, nĩ gũkorũo nĩaarakarĩtio nĩwe mũno nĩ ũndũ wa ũhoro ũcio. Ningĩ Asa akĩhinyĩrĩria andũ amwe angĩ matukũ o ro macio.Na atĩrĩrĩ, ciĩko cia Asa cia mbere o na cia kũrigĩrĩria-rĩ, nĩciandĩkĩtwo ibuku-inĩ rĩa athamaki a Juda o na Isiraeli.Na rĩrĩ, mwaka wa mĩrongo ĩtatũ na kenda ĩrĩa Asa aakorirũo athamakĩte-rĩ, nĩaarũarire magũrũ; naguo mũrimũ ũcio wake ũkĩmũnenehera mũno; no rĩrĩ, hĩndĩ ĩo aarũarĩte ndaigana kũrongoria Jehova, tiga o gũthiĩ aathiaga kũrĩ athondekani.Nake Asa agĩgĩkoma hamwe na maithe; naguo mwaka wa mĩrongo ĩna na ũmwe ĩrĩa aakorirũo athamakĩte, nĩguo aakuire.Nao andũ makĩmũthika mbĩrĩra-inĩ ciake we mwene iria eyenjithĩirie o kũu itũũra rĩa Daudi, na makĩmũkomia gĩtanda-inĩ kĩaiyũrĩte mũtararĩko mwega wa mĩthemba mĩingĩ ya mahuti marĩa manungaga wega mathondeketwo na ũũgĩ wa andũ arĩa ohĩgĩrĩru ũtukania wa mĩthaiga; ningĩ makĩmũcinithĩria icua inene mũno.Nake Jehoshafatu, mũrũwe, agĩgĩthamaka ithenya rĩake, nake akĩĩĩkĩra hinya ndakahũrũo nĩ Isiraeli.Namo matũũra mothe ma Juda marĩa maairigĩtwo akĩmaiga athigari a ita, o naguo bũrũri wa Juda akĩũiga athigari a kũũrangĩra, o na matũũra ma Efiraimu, marĩa ithe Asa aatunyanĩte.Nake Jehova aarĩ hamwe na Jehoshafatu, nĩ ũndũ nĩaathiaga na mĩthiĩre ĩrĩa ithe Daudi aathiaga nayo rĩa mbere, na ndaigana kũrongoria Mabaali,no aarongoragia Ngai wa ithe, o na agathiaga arũmĩrĩire maathani make, na ndaigana kũrũmĩrĩra maũndũ marĩa Aisiraeli mekaga.Tondũ ũcio Jehova agĩgĩtũma ũthamaki ũrũme wega wĩ moko-inĩ make, nao andũ othe a Juda magagĩtwaragĩra Jehoshafatu iheo, nake akĩgĩa na ũtonga mũingĩ, o na agĩtĩĩka mũno.Nayo ngoro yake ĩgĩtũma erirĩrie mũno kũrũmĩrĩra Jehova; o na agĩkĩrĩrĩria kweheria matĩri ma kũndũ gũtũũgĩru, o na Maashera kũu Juda.O na ningĩ atĩrĩ, mwaka wa ĩtatũ ĩrĩa aakorirũo athamakĩte-rĩ, agĩkĩrekia anene ake, Beni-haili, na Obadia, na Zekaria, na Nethaneli, na Mikaia, makarute andũ maũndũ matũũra ma Juda,me na Alawii amwe, nao nĩ Shemaia, na Nethania, na Zebadia, na Asaheli, na Shemiramothu, na Jehonathani, na Adonija, na Tobija, na Tobu-adonija, arĩa Alawii; o na Elishama, na Jehoramu, athĩnjĩri-Ngai.Nao makĩruta andũ maũndũ kũu Juda, me na ibuku rĩa watho wa Jehova; magĩgĩcanga kũndũ guothe, matũũra mothe ma Juda, makĩrutaga andũ akuo maũndũ.Nake Jehova agĩtũma andũ a mabũrũri mothe marĩa maarigicĩirie kũu Juda magwatwo nĩ guoya; na tondũ ũcio matiigana kũrutithia mbaara atĩ nĩguo mahũrane na Jehoshafatu.Nao Afilisiti amwe magĩtwarĩra Jehoshafatu iheo, o na igoti rĩa betha o nao Aarabu makĩmũtwarĩra ndũru cia mbũri, ndũrũme ngiri mũgwanja na magana mũgwanja, na thenge ngiri mũgwanja na magana mũgwanja.Nake Jehoshafatu agĩkĩrĩrĩria kũgĩa na hinya mũno; nakuo kũu Juda agĩgĩaka ihingo cia hinya, o na matũũra ma kũigwo indo;nake akĩrutithia mawĩra maingĩ kũu matũũra-inĩ macio ma Juda, o na akĩgĩa andũ a ita arĩa maarĩ njamba irĩ hinya kũu Jerusalemu.Na rĩrĩ, ũũ nĩguo maaiganaga magĩtarũo, o ta ũrĩa nyũmba cia maithe mao ciatariĩ thĩinĩ wa mũhĩrĩga wa Juda, andũ arĩa maarĩ anene a athigari ngiri-rĩ, mũnene wao aarĩ Adina, na aarĩ na athigari ngiri magana matatũ arĩa maarĩ njamba irĩ hinya;nake ũrĩa warĩ thutha wake nĩ mũnene Jehohanani, nake aarĩ na athigari ngiri magana merĩ ma mĩrongo ĩnana;nake ũrĩa warĩ thutha wa ũcio nĩ Amasia wa Zikiri, ũrĩa werutĩire Jehova na ũndũ wa kwĩendera; nake ũcio aarĩ na athigari ngiri magana merĩ arĩa maarĩ njamba irĩ hinya;na thĩinĩ wa mũhĩrĩga wa Benjamini nĩ Eliada, mũndũ warĩ njamba ĩrĩ hinya, nake aarĩ na athigari ngiri magana merĩ arĩa maarũaga na mota na ngo;nake ũrĩa warĩ thutha wake-rĩ, nĩ Jehozabadi, nake aarĩ na athigari ngiri igana rĩmwe na magana manana methagathagĩire ita.Andũ acio-rĩ, nĩo maatungatagĩra mũthamaki, thengia andũ arĩa mũthamaki aaigĩte matũũra-inĩ marĩa maairigĩtwo kũu Juda guothe.Na rĩrĩ, Jehoshafatu agĩkĩgĩa na ũtonga mũingĩ, o na agĩtĩĩka mũno; nake agĩtuma ũthoni na Ahabu.Na rĩrĩ, mĩaka mĩnyinyi yathira, agĩikũrũka agaceerere Ahabu o kũu Samaria. Nake Ahabu agĩthĩnja mbũri o na ndegwa nyingĩ nĩ ũndũ wake, o na ũndũ wa arĩa maarĩ hamwe nake, agĩcoka akĩmũhatĩrĩria maambatanie nake makinye Ramothu-gileadi.Nake Ahabu, mũthamaki wa Isiraeli, agĩkĩũria Jehoshafatu, mũthamaki wa Juda, atĩrĩ, Nĩũgwĩtĩkĩra gũtwarana na niĩ tũkinye Ramothu-gileadi? Nake agĩcokia atĩrĩ, Niĩ tũrĩ o ũndũ ũmwe nawe, o na andũ akwa no ta andũ aku, na nĩtũgakorũo twĩ hamwe nawe kũu ita-inĩ.Nake Jehoshafatu akĩĩra mũthamaki wa Isiraeli atĩrĩ, Ndagũthaitha ũtuĩrie ũhoro he Jehova ũmũthĩ.Hĩndĩ ĩo mũthamaki wa Isiraeli agĩkĩũngania anabii andũ magana mana, akĩmoria atĩrĩ, Tũthiĩ rũkahũrane mbaara na Ramothu-gileadi, kana tũtige? Nao makiuga atĩrĩ, Thiĩi, nĩ ũndũ Ngai nĩekũrĩrekereria arĩneane moko-inĩ maku, wee mũthamaki witũ.No rĩrĩ, Jehoshafatu agĩkĩũria atĩrĩ, Thengia andũ aya-rĩ, kaĩ gũkũ gũtarĩ mũnabii wa Jehova tũgatuĩrie ũhoro harĩ we?Nake mũthamaki wa Isiraeli akĩĩra Jehoshafatu ũũ: Nĩhatigarĩte mũndũ ũmwe ũrĩa ũngĩhota gũtũtuĩrĩria ũhoro he Jehova, no nĩndĩmũhohete; nĩ ũndũ ndarĩ aandathĩra maũndũ mega, tiga o ũũru hĩndĩ ciothe; na nĩ Mikaia, mũrũ wa Imula. Nake Jehoshafatu akiuga atĩrĩ, Hĩ! Tiga kuuga ũguo, mũthamaki ũyũ.Hĩndĩ o ĩo mũthamaki wa Isiraeli agĩgĩĩta mũnene ũmwe wa arĩa mehokeirũo wĩra wa mũciĩ wake, akĩmwĩra atĩrĩ, Ndehere Mikaia, mũrũ wa Imula, narua.Na rĩrĩ, mũthamaki wa Isiraeli, o na Jehoshafatu mũthamaki wa Juda, mũndũ o mũndũ nĩ gũikara aaikarĩire gĩtĩ gĩake gĩa ũthamaki, mehumbĩte nguo ciao cia ũthamaki, magagĩikara handũ kawerũ-inĩ itonyero-inĩ rĩa kĩhingo gĩa Samaria; nao anabii othe makĩratha mohoro marĩ mbere yao.Nake Zedekia wa Kenaana nĩethondekeire hĩa cia igera, akiuga atĩrĩ, Jehova oigĩte ũũ: Ici nĩcio ũgatindĩka Asuriata nacio, o nginya ũkamanina biũ.Nao anabii othe makĩratha ũhoro o ta ũcio, makiuga atĩrĩ, Thiĩ Ramothu-gileadi, na nĩũkũgĩa na mũnyaka; nĩ ũndũ Jehova nĩekũrĩrekereria arĩneane moko-inĩ maku, wee mũthamaki ũyũ.Nake mũrekio ũrĩa wathiĩte gwĩta Mikaia akĩaria nake, akiuga ũũ: Atĩrĩrĩ, ũhoro wa anabii arĩa angĩ othe ũheanĩtwo atĩ mũthamaki nĩekuona wega, ũkaario o ũndũ ũmwe; tondũ ũcio ndagũthaitha ũreke ũhoro waku ũtuĩke o ta wao, warie o ũhoro wa atĩ nĩgũkuoneka maũndũ mega.Nake Mikaia akiuga atĩrĩ, O ta ũrĩa Jehova atũũraga muoyo-rĩ, o ũndũ ũrĩa Ngai wakwa arĩnjĩra, noguo ndĩrĩaria.Na rĩrĩ, aakinya he mũthamaki, mũthamaki agĩkĩmũũria ũũ: Atĩrĩrĩ, Mikaia, tũthiĩ Ramothu-gileadi tũkahũrane mbaara, kana tũtige? Nake akiuga atĩrĩ, Thiĩi, na mũkagĩe na mũnyaka; nao nĩmakarekererio maneanwo moko-inĩ manyu.Nake mũthamaki akĩmwĩra atĩrĩ, Ngũkwĩhĩtithia maita maigana ngwĩre ndũkanjĩre ũndũ o na ũrĩkũ tiga o ũrĩa wa ma ũkĩgwetaga rĩĩtwa rĩa Jehova?Nake agĩgĩcokia atĩrĩ, Nĩ kuona nyonete Aisiraeli othe maharaganĩirie irĩma-inĩ, o ta mbũri itarĩ na mũrĩithi; nake Jehova akiuga atĩrĩ, Aya nĩ kwaga maagĩte mũndũ wa kũmaatha; nĩmarekwo macoke o mũndũ gwake mũciĩ na thayũ.Nake mũthamaki wa Isiraeli agĩkĩĩra Jehoshafatu atĩrĩ, Githĩ ndikwĩrire atĩ ndangĩndathĩra maũndũ mega, tiga o moru?Nake Mikaia agĩkĩmwĩra atĩrĩ, Akorũo nĩ ũguo-rĩ, ta gĩthikĩrĩriei ndĩmũhe ũhoro wa Jehova. Nĩ kuona nyonete Jehova aikarĩire gĩtĩ gĩake kĩa ũnene, o nayo mbũtũ yothe ya igũrũ ĩkarũgama mwena-inĩ wa guoko gwake kwa ũrĩo, o na kwa ũmotho.Nake Jehova aakiuga atĩrĩ, Nũ ũkũhenereria Ahabu, mũthamaki wa Isiraeli, nĩguo athiĩ akagũe Ramothu-gileadi? Nao ũmwe arakĩaria, aroiga ũũ, o nake ũrĩa ũngĩ ũũ.Naho haagĩcoka haakiumĩra roho ũmwe warũgama mbere ya Jehova, woiga atĩrĩ, Nĩ niĩ ngũmũhenereria. Nake Jehova aakĩmũũria atĩrĩ, kũmũhenereria atĩa hihi?Naguo woiga atĩrĩ, Ngũthiĩ ngatuĩke roho wa maheni ngĩaria na tũnua twa anabii ake othe. Nake aakiuga atĩrĩ, Ĩĩ, wee nĩũkũmũhenereria, na nĩũkũhootana; ta gĩthiĩ wĩke o ta ũguo woiga.Tondũ ũcio ũhoro ũgĩtariĩ ũũ, atĩ Jehova nĩ gwĩkĩra ekĩrĩte roho wa kũhenania ũkaaria na tũnua twa anabii aya aku othe; nake Jehova nĩ kwaria aarĩtie ndeto njũru igũkoniĩ.Hĩndĩ ĩo Zedekia wa Kenaana agĩthengerera Mikaia, akĩmũgũtha ikai, akĩmũũria atĩrĩ, Hĩ! Kaĩ Roho wa Jehova agereire njĩra ĩrĩkũ aandiga atĩ nĩguo oke aarie nawe?Nake Mikaia akĩmwĩra ũũ: Atĩrĩrĩ, nĩũkamenya ũhoro ũcio mũthenya ũrĩa ũgatonya nyũmba ĩrĩ na kanyũmba ga thĩinĩ o thĩinĩ mũno ma ũkehithe.Nake mũthamaki wa Isiraeli agĩkiuga atĩrĩ, Ta nyitai Mikaia, mũmũcokie he Amoni, mũnene wa itũũra, o na he Joashu, mũrũ wa mũthamaki,mũmere atĩrĩ, Mũthamaki witũ oiga ũũ: Ikiai mũndũ ũyũ korokoro-inĩ, na ahinyĩrĩrio mũno, aheagwo irio itarĩ njega, o na maĩ matheri, mũira wa ngacoka na thayũ.Nake Mikaia agĩkiuga atĩrĩ, Ũngĩgacoka na thayũ o na atĩa-rĩ, ti Jehova warĩtie na niĩ. Nake akiuga atĩrĩ, Ta wĩiguĩrei ũhoro ũcio, andũ aya inyuothe.Tondũ ũcio mũthamaki wa Isiraeli, o na Jehoshafatu, mũthamaki wa Juda, magĩkĩambata magĩthiĩ Ramothu-gileadi.Nake mũthamaki wa Isiraeli akĩĩra Jehoshafatu atĩrĩ, Niĩ nĩngwĩgarũra ũrĩa ’haana ndikamenyeke, njoke ndonye ita-inĩ; no wee wĩhumbe nguo ciaku cia ũthamaki. Tondũ ũcio mũthamaki wa Isiraeli akĩĩgarũra ũrĩa ahaana, ndakamenyeke, nao magĩgĩtonya mbaara-inĩ.Na rĩrĩ, mũthamaki wa Suriata nĩaathĩte anene a ngari ciake cia ira akamera atĩrĩ, Mũtikanarũe na mũndũ o na ũrĩkũ, mũnyinyi, kana mũnene, tiga o mũthamaki wa Isiraeli wiki.Na gũgĩkinya atĩrĩ, atĩ hĩndĩ ĩrĩa anene acio a ngari cia ita monire Jehoshafatu, makiuga atĩrĩ, Ũyũ nĩwe mũthamaki wa Isiraeli; magĩkĩmũgarũrũkĩra nĩguo mahũrane nake; no rĩrĩ, Jehothafatu akiuga mbu, nake Jehova akĩmũteithia, nake Ngai agĩtũma mamweherere.Na gũgĩkinya atĩrĩ, atĩ hĩndĩ ĩrĩa anene acio a ngari cia ita monire atĩ ũcio tiwe mũthamaki wa Isiraeli, magĩkĩhũndũka magĩtiga kũmũteng’eria.Na rĩrĩ, mũndũ ũmwe akĩgeta ũta wake agĩikia mũguĩ o ro ũguo, atarĩ mũndũ agerete, akĩrathĩra mũthamaki wa Isiraeli o gatagatĩ-inĩ ka marathĩkanĩrio ma nguo ciake cia ita iria cia igera; na tondũ ũcio mũthamaki wa Isiraeli agĩkĩĩra mũtwari wa ngari atĩrĩ, Garũra ngari, ũndute mbũtũ-inĩ ya ita; nĩ ũndũ ndĩ mũguraru mũno ma.Nayo mbaara ĩgĩkĩneneha mũno mũthenya ũcio; no rĩrĩ, mũthamaki wa Isiraeli agĩtinda atiirĩtwo ngari-inĩ yake ya ita ang’etheire Asuriata o nginya hwaĩ-inĩ; na rĩrĩ, o ta ihinda rĩrĩa riũa rĩathiaga gũthũa-rĩ, agĩgĩkua.Na rĩrĩ, Jehoshafatu, mũthamaki wa Juda, agĩkĩhũndũka akĩinũka gwake mũciĩ na thayũ o kũu Jerusalemu.Nake Jehu wa Hanani, ũrĩa muoni maũndũ, akiumagara akamũtũnge, akĩũria Jehoshafatu, ũcio mũthamaki, atĩrĩ, Hĩ! Anga nĩwagĩrĩirũo nĩ gũteithia mũndũ mwaganu, o na kwenda andũ arĩa mathũũrĩte Jehova? Tondũ ũcio nĩũgũkorũo nĩ marakara ma Jehova.No rĩrĩ, maũndũ-inĩ maku marĩa wĩkaga-rĩ, mamwe nĩmonagwo marĩ mega, nĩ ũndũ nĩũthengetie Maasherothu bũrũri ũyũ, ũgatũma ngoro yaku yende kũrongoria Ngai.Nake Jehoshafatu agĩgĩtũũra Jerusalemu; agĩcoka akiumagara rĩngĩ agĩthiĩ kũrora andũ ake kuuma o Biri-shiba o nginya bũrũri ũrĩa wĩ irĩma nyingĩ wa Efiraimu, nake akĩmacokia he Jehova, Ngai wa maithe mao.Nake akĩiga aciri kũndũ guothe bũrũri ũcio wake matũũra-inĩ mothe ma Juda marĩa maairigĩtwo, itũũra o itũũra,agĩcoka akĩĩra aciri acio atĩrĩ, Wĩciragiei wega ũrĩa mũgwĩka; nĩ ũndũ mũtigũcira nĩ ũndũ wa mũndũ no nĩ ũndũ wa Jehova nake e hamwe na inyuĩ mũgĩtuanĩra cira.Tondũ ũcio rĩu, tũũrai mwĩtigĩrĩte Jehova; wĩmenyererei mwĩkage ũguo, nĩ gũkorũo Jehova, Ngai witũ, ndarĩ ũndũ o na ũrĩkũ wa waganu, o na kana akarora ũrĩa mũndũ atariĩ, o na kana akahakĩka.O na ningĩ Jehoshafatu akĩiga Alawii, o na athĩnjĩri-Ngai amwe, o na andũ amwe arĩa anene a nyũmba cia maithe ma andũ a Isiraeli, kũu Jerusalemu, nĩguo marutagĩre Jehova wĩra wa gũtuithanagia macira, o na maninage ngarari. Nao magĩgĩcoka Jerusalemu.Nake akĩmataara, akiuga atĩrĩ, Maũndũ maya mũrĩĩkaga mwĩtigĩrĩte Jehova, na mũikare mũrĩ ehokeku, na mũrĩ na ngoro nginyanĩru.Na rĩrĩ, o hĩndĩ ĩrĩa yothe mũrĩrehagĩrũo ũhoro wa ngarari uumĩte kũrĩ ariũ a ithe wanyu arĩa matũũrĩte matũũra-inĩ mao, ũkoniĩ thakame ĩitanĩtwo, o na kana ũtaũranĩri wa watho na maathani, kana wa irĩra cia watho wa kũrũmĩrĩrũo na matuĩro ma cira-rĩ, mataaragei, nĩ getha matikonwo marĩ ehia nĩ Jehova, na tondũ ũcio marakara make mamũkore inyuĩ, o na ariũ a thoguo; ĩkagai ũguo na mũtikonwo mũrĩ ehia.Na atĩrĩrĩ, Amaria, mũthĩnjĩri-Ngai ũrĩa mũnene, nĩwe ũrĩmwathaga maũndũ-inĩ mothe ma Jehova; o nake Zebadia wa Ishumaeli, ũrĩa mwathi wa nyũmba ya Juda, nĩwe ũrĩmũroraga maũndũ-inĩ mothe marĩa makonainie na mũthamaki; o nao Alawii nĩo marĩrũmagia maũndũ manyu me ndungata cianyu. Ĩkagai maũndũ mũũmĩrĩirie, nake Jehova aroikara hamwe na arĩa ega.Na gũgĩkinya atĩrĩ, atĩ thutha wa maũndũ macio ciana cia Moabi, o na ciana cia Amoni, irĩ hamwe na Aamoni amwe angĩ, igĩgĩthiĩ gũũkĩrĩra Jehoshafatu ihũrane mbaara nake.Hagĩgĩthiĩ andũ amwe makĩmwĩra atĩrĩ, Nĩharoka kĩrĩndĩ kĩingĩ mũno kiumĩte mũrĩmo ũrĩa ũngĩ wa iria, o kũu Suriata, gĩgũũkĩrĩre; na atĩrĩrĩ, rĩu kĩrĩ Hazazoni-tamaru (na nokuo Eni-gedi).Nake Jehoshafatu agĩgĩĩtigĩra, agĩitĩka kũrongoria Jehova nĩguo aheo kĩrĩra nĩwe, akĩhunjanĩria ũhoro kũu Juda guothe wa atĩ mehinge kũrĩa irio.Nao Ajuda magĩkĩũngana othe hamwe, nĩ getha macarie ũteithio he Jehova; naguo ũguo nĩ ta kuuga atĩ andũ makiuma matũũra mothe ma Juda nĩguo makarongorie Jehova.Nake Jehoshafatu akĩrũgama kĩrĩndĩ-inĩ kĩa Juda na Jerusalemu, o kũu nyũmba ya Jehova thĩinĩ, mbere ya nja ĩrĩa ya mũthondekano;nake ariuga atĩrĩ, Wee Jehova, Ngai wa maithe maitũ, githĩ tiwe Ngai ũrĩa wĩ kũu igũrũ? Ningĩ-rĩ, githĩ wee tiwe wathaga mothamaki mothe ma ndũrĩrĩ? Hinya na ũhoti ii moko-inĩ maku, na gũtirĩ mũndũ ũngĩhota gũgwĩtiiria.Atĩrĩrĩ, wee Ngai witũ, githĩ ndwaingatire andũ arĩa maatũũraga bũrũri ũyũ, mehere mbere ya andũ aku Isiraeli, na ũkĩũhe mbeũ ya Iburahimu, mũrataguo, ũtuĩke wayo tene na tene?Nao magĩkĩũtũũra, na rĩu nĩmagwakĩire handũ haamũre hetanĩtio na rĩĩtwa rĩaku, makiugaga atĩrĩ,Ũũru ũngĩgatũkora-rĩ, o na wĩ wa rũhiũ rũa njora, kana wa mũrimũ, kana wa ng’aragu, tũkarũgama o gũkũ nyũmba-inĩ ĩno, o na mbere yaku, (nĩ gũkorũo rĩĩtwa rĩaku rĩtũire rĩkumagĩrio nyũmba-inĩ ĩno,) na nĩtũgagũkaĩra nĩ ũndũ wa mathĩna maitũ, nawe nĩũgatũigua ũtũhonokie.Na rĩu, ta rora wone ũhoro wa ciana cia Amoni, na cia Moabi, o na cia andũ arĩa matũũraga kĩrĩma gĩa Seiru, o acio wee ũtaarekire Aisiraeli macitharĩkĩre hĩndĩ ĩrĩa moimaga bũrũri wa Misiri, no nĩ kũgarũrũka maagarũrũkire magĩtigana nacio, na matiacininire;ta rora wone mũhera ũrĩa megũtũcũnga, atĩ nĩ gũũka megũũka gũtũingata matũrute na hinya kũndũ kũrĩa wĩgwatĩire gũgatuĩka gwaku, o gũkũ ũtũheete, gũgatuĩka igai riitũ.Atĩrĩrĩ, wee Ngai witũ, githĩ ndũkũmacirithia? Nĩ gũkorũo ithuĩ tũtirĩ na hinya wa kũhũrana na kĩrĩndĩ gĩkĩ kĩingĩhĩte ũũ, gĩũkĩte kũhũrana na ithuĩ, o na kana tũkamenya ũrĩa tũngĩĩka; no rĩrĩ, maitho maitũ nĩwe macũthĩrĩirie.Nao Ajuda othe magĩkĩrũgama mbere ya Jehova, me hamwe na twana twao tũrĩa tũnini, na atumia ao, o na ciana ciao iria ingĩ.Na hĩndĩ ĩo-rĩ, Roho wa Jehova agĩkora Jehazieli, mũrũ wa Zekaria wa Benaia, wa Jeieli, wa Matania, Mũlawii wa ariũ a Asafu, agĩkĩgĩa nake arĩ o kũu kĩũngano-inĩ kĩu.Nake Jehazieli ũcio agĩkiuga ũũ: Atĩrĩrĩ, inyuĩ andũ othe a Juda, o na inyuĩ mũtũũraga Jerusalemu, o nawe, mũthamaki ũyũ, Jehoshafatu, ta thikĩrĩriai; Jehova aramwĩra ũũ: Tigai gwĩtigĩra, o na kana mũmake, nĩ ũndũ wa kĩrĩndĩ gĩkĩ kĩingĩ ũũ; nĩ gũkorũo mbaara ĩno ti inyuĩ mũkũrũa, no nĩ Ngai.Rũciũ rokai gũikũrũka mũkahũrane nakĩo; na atĩrĩrĩ, kĩraambatĩra njĩra ya ihaicĩro-inĩ rĩa Zizu, na nĩmũgakĩona mũthia-inĩ wa gĩtuamba kĩrĩa kĩng’etheire werũ wa Jerueli.Ningĩ atĩrĩrĩ, inyuĩ Ajuda na andũ a Jerusalemu, mũtikagĩa na bata wa kũrũa mbaara ĩo; no gũikara mũgaikara o ro ũguo mwĩnunĩte, muone ũrĩa Jehova ekũmũhonokia. Tigai gwĩtigĩra o na kana mũmake; rũciũ rokai gũthiĩ kũhũrana nao, nĩ gũkorũo Jehova e hamwe na inyuĩ.Nake Jehoshafatu akĩinamia mũtwe, agĩturumithia ũthiũ thĩ; nao Ajuda, o na andũ arĩa maatũũraga Jerusalemu, makĩĩgũithia thĩ mbere ya Jehova, makĩmũhoya mainamĩrĩire.Nao Alawii, o arĩa a ciana cia Akohathu, o na a ciana cia Akora, makĩrũgama nĩguo magooce Jehova, Ngai wa Isiraeli, maanĩrĩire na mĩgambo mĩnene mũno.Nao makĩroka gũũkĩra rũcinĩ tene, makiumagara magĩthiĩ werũ-inĩ wa Tekoa; na rĩrĩ, hĩndĩ ĩrĩa maagwatire gũthiĩ na mbere, Jehoshafatu akĩrũgama, akiuga atĩrĩ, Ta ’thikĩrĩriai, inyuĩ Ajuda, o na inyuĩ andũ arĩa mũtũũraga Jerusalemu; ĩtĩkiai Jehova Ngai wanyu, na nĩmũgũtũũra mwĩhandĩte; ningĩ ĩtĩkiai anabii ake, na nĩmũgũtũũra mũgaacĩire.Na rĩrĩ, aarĩkia gũtaarana na andũ-rĩ, agĩcoka agĩthura andũ amwe a kũinĩra Jehova nyĩmbo, na kũmũgatha megemetie na ũgemu ũrĩa wa ũtheru, nĩguo matongorie athigari a ita, makiugaga atĩrĩ, Gathai Jehova, nĩ ũndũ tha ciake itũũraga tene na tene.Na rĩrĩ, hĩndĩ ĩrĩa maambĩrĩirie kũina o na kũgatha Ngai-rĩ, Jehova akĩiga andũ a gũikara moheirie ciana icio cia Amoni na cia Moabi, o na andũ acio maatũũraga kĩrĩma gĩa Seiru, arĩa mokĩte kũhũrana na Juda; nao magĩtorio.Nĩ gũkorũo ciana cia Amoni na cia Moabi nĩciaarahũkire nĩguo igokĩrĩre andũ arĩa maatũũraga Seiru, nĩ getha imorage imanine o kũmanina biũ; na rĩrĩ, hĩndĩ ĩrĩa ciarĩkirie kũnina andũ acio maatũũraga Seiru, ikĩgwata kũninana cio nyene, o mũndũ akĩũraga mũndũ ũrĩa ũngĩ.Na rĩrĩ, hĩndĩ ĩrĩa Ajuda maakinyire handũ harĩa haakĩtwo mũthiringo wa nyũmba ndaya na igũrũ ya arangĩri, o kũu werũ-inĩ, magĩcũthĩrĩria kĩrĩndĩ kĩu kĩa andũ, makĩona atĩ no ciimba theri igũĩte thĩ, na gũtiarĩ mũndũ o na ũmwe wahonokete.Na rĩrĩ, hĩndĩ ĩrĩa Jehoshafatu na andũ ake maathiire gũtaha indo cia andũ acio-rĩ, makĩona atĩ kwarĩ ũtonga mũingĩ thĩinĩ wao, o na nguo, o na indo nyingĩ cia goro, nacio magĩciĩcumanĩra, na igĩkorũo irĩ nyingĩ gũkĩra iria maahotaga gũthiĩ nacio; nao makĩnina mĩthenya ĩtatũ o magĩtaha indo icio, nĩ ũndũ wa ũrĩa ciaingĩhĩte mũno.Na rĩrĩ, mũthenya wa kana magĩkĩũngana gĩtuamba-inĩ kĩa Beraka, nĩ ũndũ kũu nĩkuo maagathĩire Jehova; na tondũ ũcio handũ hau hagĩĩtwo Gĩtuamba kĩa Beraka, o na ũmũthĩ.Hĩndĩ ĩo andũ othe a Juda na a Jerusalemu makĩhũndũka mũndũ o mũndũ, matongoretio nĩ Jehoshafatu, nĩguo macoke Jerusalemu makenete; nĩ ũndũ Jehova nĩaatũmĩte makenerere thũ icio ciao.Nao magĩthiĩ magĩkinya nyũmba ya Jehova o kũu Jerusalemu me na inanda cia kĩnubi, o na inanda nene cia mũgeto, o na tũrumbeta.Nake Ngai agĩtũma andũ a mothamaki mothe ma mabũrũri ma kũu magwatwo nĩ guoya mũno, hĩndĩ ĩrĩa maaiguire atĩ Jehova nĩwe ũrũĩte na thũ cia Isiraeli.Tondũ ũcio ũthamaki wa Jehoshafatu ũgĩgĩikara ũhoreire, nĩ gũkorũo Ngai wake nĩaamũheire ũhurũko na mĩena yothe.Jehoshafatu agĩgĩthamaka kũu Juda; nake aaninĩte mĩaka mĩrongo ĩtatũ na ĩtano hĩndĩ ĩrĩa aambĩrĩirie gũthamaka; agĩgĩthamaka mĩaka mĩrongo ĩĩrĩ na ĩtano arĩ Jerusalemu; nake nyina etagwo Azuba, mwarĩ wa Shilihi.Nake akĩrũmĩrĩra mĩthiĩre yothe ĩrĩa ithe, Asa, aathiaga nayo, na ndaigana kũgarũrũka na mwena, atĩ nĩguo amĩtige, no gwĩka ekaga maũndũ marĩa monagwo maagĩrĩire nĩ Jehova.No rĩrĩ, matĩri ma kũndũ gũtũũgĩru matiigana kweherio; o na kana andũ magĩkorũo maroretie ngoro ciao he Ngai wa maithe mao.Na rĩrĩ, ciĩko iria ingĩ cia Jehoshafatu, cia mbere o na cia kũrigĩrĩria-rĩ, nĩciandĩkĩtwo ũhoro-inĩ wa Jehu wa Hanani, ũrĩa ũgwetetwo ibuku-inĩ rĩa athamaki a Isiraeli.Na rĩrĩ, thutha wa maũndũ macio, Jehoshafatu, mũthamaki wa Juda, agĩtũma ndũgũ na Ahazia, mũthamaki wa Isiraeli, nake ũcio nĩwe wekire maũndũ maingĩ ma waganu;nake aatumire ndũgũ nake nĩ getha mathondeke marikabu cia gũthiĩ Tarishishi, nao magĩthondekera marikabu icio kũu Ezioni-geberi.Hĩndĩ ĩo Eliezeru wa Dodavahu, mũndũ wa Maresha, akĩrathĩra Jehoshafatu ũrathi wa ũrĩa akona ũũru, akiuga atĩrĩ, Tondũ nĩũtumĩte ndũgũ na Ahazia-rĩ, Jehova nĩaathũkia mawĩra maku. Nacio marikabu icio igĩkiunĩkanga ikĩremwo nĩ gũthiĩ Tarishishi.Nake Jehoshafatu agĩgĩkoma hamwe na maithe, agĩthikwo hamwe na maithe o kũu itũũra rĩa Daudi; nake Jehoramu, mũrũwe, agĩthamaka ithenya rĩake.Nake agĩkorũo aarĩ na ariũ a ithe, o ihĩĩ cia Jehoshafatu, nacio nĩ Azaria, na Jehieli, na Zekaria, na Azaria, na Mikaeli, na Shefatia; icio ciothe ciarĩ ihĩĩ cia Jehoshafatu, mũthamaki wa Isiraeli.Nake ithe wacio nĩaaciheete iheo cia bata, cia betha, na thahabu, o na indo cia goro, hamwe na matũũra mairigĩtwo o kũu Juda; no rĩrĩ, ũthamaki aaũheire Jehoramu, nĩ gũkorũo nĩwe warĩ wa irigithathi.Na rĩrĩ, hĩndĩ ĩrĩa Jehoramu aarĩkirie kwĩhanda ũthamaki-inĩ wa ithe, o na akĩĩĩkĩra hinya-rĩ, akĩũraga ariũ a ithe othe na rũhiũ rũa njora, o na andũ amwe angĩ arĩa maarĩ anene a Isiraeli.Nake Jehoramu aaninĩte mĩaka mĩrongo ĩtatũ na ĩĩrĩ hĩndĩ ĩrĩa aambĩrĩirie gũthamaka; agĩgĩthamaka mĩaka ĩnana kũu Jerusalemu.Nake agĩthiĩ na mĩthiĩre ta ĩrĩa ya athamaki a Isiraeli, o ta ũrĩa nyũmba ya Ahabu yekaga; nĩ gũkorũo aahikĩtie mwarĩ wa Ahabu; nake agĩgĩĩka maũndũ marĩa monagwo marĩ moru nĩ Jehova.No rĩrĩ, Jehova ndaigana kũnina nyũmba ya Daudi, nĩ ũndũ wa kĩrĩkanĩro kĩrĩa aarĩkanĩrĩte na Daudi, o na ũndũ wa ũrĩa eranĩire atĩ nĩegũtũũra amũheete tawa we mwene, o na ciana ciake, hingo ciothe.Na rĩrĩ, ihinda rĩake-rĩ, nĩrĩo Aedomu mokĩrĩire Ajuda makĩmarema matigacoke gũthamakĩrũo nĩo, nao magĩgĩtua mũndũ ũngĩ mũthamaki wao.Hĩndĩ ĩo Jehoramu akĩringĩrĩra Aedomu me na anene ake a ita o na ngari ciake ciothe cia ita; nake akĩarahũka ũtukũ, akĩhũra Aedomu arĩa maamũrigicĩirie, o na anene a ngari ciao cia ita.Ũguo nĩguo Aedomu mokĩrĩire athamaki a Juda, makĩmarema o na ũmũthĩ; ningĩ matukũ o ro macio, Alibina o nao magĩũkĩrĩra Jehoramu, makĩmũrema. Kwonekire ũguo nĩ ũndũ nĩaatiganĩte na Jehova, Ngai wa maithe.O na ningĩ nĩaakithirie matĩri ma kũndũ gũtũũgĩru irĩma-inĩ cia Juda, nake agĩgĩtũma andũ arĩa maatũũraga Jerusalemu merirĩrie ngai cia mathara; nao Ajuda akĩmatongoria na njĩra njũru.Na atĩrĩrĩ, hagĩũka marũa harĩ we moimĩte harĩ Elija ũrĩa mũnabii, makoiga atĩrĩ, Jehova, Ngai wa Daudi thoguo, oiga uũ: Atĩrĩrĩ, tondũ ndũnathiĩ na mĩthiĩre ĩrĩa thoguo Jehoshafatu aathiaga nayo, o na kana mĩthiĩre ya Aaa, mũthamaki wa Juda;no nĩ gũthiĩ ũthiĩte na mĩthiĩre ya athamaki a Isiraeli, na nĩũtũmĩte Juda, o na andũ arĩa matũũraga Jerusalemu, merirĩrie ngai cia mathara, o ta ũrĩa nyũmba ya Ahabu yekaga, na ningĩ nĩũũragĩte ariũ a thoguo, o acio a nyũmba ya thoguo kĩũmbe, arĩa maarĩ ega gũgũkĩra-rĩ,Jehova nĩekũhũra andũ aku na ihũra inene mũno, o na ciana ciaku, o na aka aku, o na indo ciaku ciothe;nawe nĩũkũrũara mũrimũ mũnene mũno nda, o nginya hĩndĩ ĩrĩa mara ma nda yaku magagũthira nĩ ũndũ wa kũrũara hĩndĩ ciothe mũthenya o mũthenya.Nake Jehova akĩarahũra ngoro cia Afilisiti ciũkĩrĩre Jehoramu, o na cia Aarabu, arĩa marĩ ndere-inĩ cia Akushi;nao magĩũkĩrĩra Juda, magĩtonya kuo na hinya, magĩgĩtaha indo ciothe iria cionekire nyũmba ya mũthamaki thĩinĩ, o na ariũ ake, o na aka ake, o nginya hakĩaga kuoneka mũrũwe o na ũmwe atigarĩirio, tiga o Jehoahazu, ũrĩa warĩ mũnyinyi wa arĩa angĩ othe thĩinĩ wa ariũ ake.Na thutha wa maũndũ macio mothe, Jehova akĩmũhũra na mũrimũ wa nda ũrĩa ũtangĩhoneka.Na gũgĩkinya atĩrĩ, atĩ matukũ maathiathia, mĩaka ĩĩrĩ yathira, mara ma nda yake magĩkĩmũthira nĩ ũndũ wa mũrimũ ũcio aarũarĩte, nake agĩkĩũragwo nĩ mĩrimũ mĩũru mũno. Nao andũ ake matiigana kũmũthondekithĩria icua rĩa gũcinwo ta ũrĩa maacinithĩirie maithe.Nake aaninĩte mĩaka mĩrongo ĩtatũ na ĩĩrĩ hĩndĩ ĩrĩa aambĩrĩirie gũthamaka, agĩthamaka kũu Jerusalemu mĩaka ĩnana, nake agĩĩthengera o ro ũguo hatarĩ mũndũ wĩ na mĩĩrirũa nake; nao andũ makĩmũthika itũũra rĩa Daudi, no ti mbĩrĩra-inĩ cia athamaki.Na rĩrĩ, andũ arĩa maatũũraga Jerusalemu magĩtua Ahazia, mũrũwe ũrĩa mũnyinyi wa arĩa angĩ othe, mũthamaki ithenya rĩake; nĩ gũkorũo gĩtungati kĩa andũ arĩa maarehanĩte na Aarabu magakinya kĩraaro-inĩ kĩao nĩmoragĩte arĩa akũrũ othe. Tondũ ũcio Ahazia, mũrũ wa Jehoramu, mũthamaki wa Juda, agĩgĩthamaka.Nake Ahazia, rĩrĩa aambĩrĩirie gũthamaka, aarĩ wa mĩaka mĩrongo ĩna na ĩĩrĩ; agĩthamaka mwaka ũmwe kũu Jerusalemu; nake nyina etagwo Athalia, mwarĩ wa Omuri.O nake agĩthiĩ na mĩthiĩre ta ĩrĩa ya nyũmba ya Ahabu, nĩ ũndũ nyina nĩaamũheaga kĩrĩra gĩa gwĩka maũndũ ma waganu.Nake agĩgĩĩka maũndũ marĩa monagwo marĩ moru nĩ Jehova, o ta ũrĩa nyũmba ya Ahabu yekaga; nĩ ũndũ andũ ayo nĩo maamũheaga kĩrĩra, thutha wa ithe aakua, nao magĩtuĩka a kũmũninithia biũ.Ningĩ tondũ wa kũrũmĩrĩra kĩrĩra kĩao, akĩya gũtwarana na Jehoramu, mũrũ wa Ahabu, mũthamaki wa Isiraeli, magatharĩkĩre Hazaeli, mũthamaki wa Suriata, o kũu Ramothu-gileadi; nao Asuriata makĩguraria Joramu.Nake agĩkĩhũndũka nĩguo akahonerio kũu Jezireeli nguraro icio aagurarĩirio Rama makĩhũrana mbaara na Hazaeli, mũthamaki wa Suriata. Nake Azaria wa Jehoramu, mũthamaki wa Juda, agĩgĩikũrũka nĩguo athiĩ Jezireeli akarore Jehoramu wa Ahabu, nĩ ũndũ aarĩ mũrũaru.Na rĩrĩ, ũhoro wa Ahazia wa kũninwo biũ woimĩte he Ngai, hĩndĩ ĩo aathiĩte kwĩ Joramu; nĩ gũkorũo aathiĩ kuo, nĩmaacokire gũthiĩ na Jehoramu makahũrane na Jehu wa Nimushi, ũrĩa Jehova aatũmĩte aitĩrĩrio maguta nĩguo anine nyũmba ya Ahabu biũ.Na gũgĩkinya atĩrĩ, atĩ hĩndĩ ĩrĩa Jehu aahingagĩria nyũmba ya Ahabu cira wa Ngai, akĩona anene a Juda, o na ihĩĩ cia ariũ a ithe na Ahazia magĩtungatĩra Ahazia, nake akĩmoraga.Ningĩ agĩgĩcarithia Ahazia, akĩmũnyitithia, (nake agĩkorũo ehithĩte Samaria,) nao andũ magĩkĩmũtwara kwĩ Jehu, makĩmũũraga; nao makĩmũthika, nĩ ũndũ moigire atĩrĩ, Nĩ mũrũ wa Jehoshafatu ũrĩa warongoragia Jehova na ngoro yake yothe. Nayo nyũmba ya Ahazia ĩgĩgĩkorũo ĩtarĩ na hinya wa kũnyitĩrĩra ũthamaki.Na rĩrĩ, hĩndĩ ĩrĩa Athalia, nyina wa Ahazia, onire atĩ mũrũwe e gũkua, akĩarahũka, akĩũraga mbeũ yothe ya ũthamaki wa nyũmba ya Juda.No rĩrĩ, Jehoshabeathu, mwarĩ wa mũthamaki, akĩoya Joashu, mũrũ wa Ahazia, agĩthiĩ nake na hitho, akĩmũruta thĩinĩ wa ariũ a mũthamaki arĩa moragagwo, akĩmũiga kanyũmba gake ga toro me na mũmũreri. Ũguo nĩguo Jehoshabeathu, mwarĩ ũcio wa Jehoramu mũthamaki, mũka wa Jehoiada mũthĩnjĩri-Ngai, (nĩ ũndũ aarĩ mwarĩ wa nyina na Ahazia,) aahithire Joashu ndakonwo nĩ Athalia, na tondũ ũcio ndakĩigana kũmũũraga.Nake agĩgĩtũũra ahithĩtwo nĩo kũu nyũmba ya Ngai mĩaka ĩtandatũ; nake Athalia agĩtũũra athamakaga bũrũri ũcio.Na rĩrĩ, mwaka wa mũgwanja-rĩ, Jehoiada agĩkĩĩĩkĩra hinya, akĩoya anene a athigari igana, nao nĩ Azaria wa Jerohamu, na Ishumaeli wa Jehohanani, na Azaria wa Obedi, na Maaseia wa Adaia, na Elishafati wa Zikiri, akĩrĩkanĩra kĩrĩkanĩro nao.Nao magĩgĩthiĩ kũndũ guothe kũu Juda, makĩũngania Alawii matũũra-inĩ mothe ma Juda, o na anene a nyũmba cia maithe ma andũ a Isiraeli, magĩcoka magĩkinya Jerusalemu.Nakĩo kĩrĩndĩ kĩu gĩothe kĩa andũ gĩkĩrĩkanĩra kĩrĩkanĩro na mũthamaki kũu nyũmba ya Ngai thĩinĩ. Nake Jehoiada akĩmera ũũ: Atĩrĩrĩ, mũrũ wa mũthamaki nĩwe ũyũ; na nĩwe ũgũthamaka, o ta ũrĩa Jehova aarĩtie ũhoro ũkoniĩ ariũ a Daudi.Ũndũ ũrĩa mũgũgĩĩka nĩ ũyũ, atĩ gĩcunjĩ gĩa gatatũ gĩa athĩnjĩri-Ngai o na Alawii arĩa marĩtonya gũkũ mũthenya wa thabatũ kĩrangĩre mũromo;nakĩo gĩcunjĩ kĩrĩa kĩngĩ gĩa gatatũ kĩrangĩre nyũmba ya mũthamaki; nakĩo gĩcunjĩ kĩrĩa kĩngĩ gĩa gatatũ o ro ũguo, kĩrangĩre kĩhingo-inĩ gĩa gĩtina; nao andũ arĩa angĩ othe maikare o kũu nja cia nyũmba ya Jehova.No mũtikanareke mũndũ atonye nyũmba ya Jehova tiga o athĩnjĩri-Ngai, na Alawii arĩa megũtangata kuo; acio nĩmatonye nĩ ũndũ nĩ aamũre; no rĩrĩ, andũ arĩa angĩ othe nĩmaikare o makĩrangagĩra nĩ ũndũ wa Jehova.Nao Alawii marigicĩrie mũthamaki na mĩena yothe, o mũndũ anyitĩte indo ciake cia mbaara na guoko, na mũndũ ũngĩ o na ũrĩkũ ũrĩa ũrĩtonya nyũmba nĩoragwo; na mũikarie mũthamaki agĩtonya nyũmba thĩinĩ, o na akiuma nja.Nao Alawii o na Ajuda othe magĩĩka kũringana na maũndũ mothe marĩa Jehoiada mũthĩnjĩri-Ngai amaathĩte, nao o mũndũ agĩkĩoya andũ ake, arĩa maarĩ a kwambĩrĩria wĩra wao kũu mũthenya ũcio wa thabatũ, hamwe na arĩa maarĩ a kũinũka mũthenya ũcio wa thabatũ; nĩ gũkorũo Jehoiada ndetĩkĩririe acio maaninĩte ituanĩra rĩao methiĩre.Nake Jehoiada ũcio mũthĩnjĩri-Ngai agĩkĩrutĩra anene arĩa maathaga athigari igana matimũ, na tũko, o na ngo nene iria ciarĩ cia mũthamaki Daudi, o iria ciaigĩtwo kũu nyũmba ya Ngai.Nake agĩkĩarania andũ othe wega, o mũndũ anyitĩte indo ciake cia mbaara na guoko, kuuma o mwena wa ũrĩo wa nyũmba ĩo, o nginya mwena wa ũmotho wayo, megiritanĩtie na kĩgongona, o na nyũmba ĩo, o na marĩ hakuhĩ na mũthamaki mamũrigicĩirie.Hĩndĩ ĩo magĩkĩruta mũrũ wa mũthamaki, makĩmũigĩrĩra tanji mũtwe, na makĩmũnengera ibuku rĩa ũira, nao makĩmũtua mũthamaki; nake Jehoiada na ariũ ake makĩmũitĩrĩria maguta, makiuga atĩrĩ, Ngai arotũũria mũthamaki witũ!Nake Athalia aaigua inegene rĩa andũ magĩteng’era makĩgoocaga mũthamaki-rĩ, agĩgĩtonya harĩ andũ acio kũu nyũmba ya Jehova thĩinĩ,agĩcũthĩrĩria, akĩona atĩ mũthamaki nĩ kũrũgama aarũgamĩte handũ hatũũgĩru igũrũ hau itonyero-inĩ rĩa nyũmba, nao anene a athigari o na ahuhi macoro magakuhĩhĩria mũthamaki, nao andũ othe a bũrũri ũcio magagĩkena, makĩhuhaga tũrumbeta, o nao aini magatongoria andũ arĩa maainaga nyĩmbo cia kũgooca Jehova makĩhũraga inanda. Hĩndĩ ĩo Athalia agĩgĩtembũranga nguo ciake, akĩanĩrĩra na mũgambo mũnene, akiuga atĩrĩ, Ĩno nĩ ndundu ya njikanĩrĩrio! Hĩ! Nĩ ndundu ya njikanĩrĩrio!Nake Jehoiada, mũthĩnjĩri-Ngai, agĩgĩĩtithia anene a athigari igana igana, arĩa maaigĩtwo marorage mbũtũ cia ita, akĩmera atĩrĩ, Nĩagerio gatagatĩ ka mĩhari ya andũ, na mũndũ o wothe ũrĩa ũrĩmũrũmĩrĩra nĩoragwo na rũhiũ rũa njora; nĩ ũndũ mũthĩnjĩri-Ngai oigire atĩrĩ, Menyai mũmũũragĩre gũkũ nyũmba ya Jehova.Tondũ ũcio magĩkĩmweherera nake agĩkinya itonyero-inĩ rĩa kĩhingo kĩa mbarathi o kũu nyũmba ya mũthamaki; nao makĩmũũragĩra ho.Nake Jehoiada agĩkĩrĩkanĩra na andũ othe, o na mũthamaki, atĩ nĩmegũtuĩka andũ a Jehova.Nao andũ othe magĩgĩthiĩ nyũmba ya Baali, makĩmĩtharia, o na makiunanga igongona ciayo, o na mĩhianano yayo; o nake Matani, mũthĩnjĩri-Baali makĩmũũragĩra o hau mbere ya igongona ciayo.Nake Jehoiada agĩcoka agĩtua andũ amwe anene matuĩke arori a nyũmba ya Jehova, nao maroragwo nĩ athĩnjĩri-Ngai arĩa Alawii, o arĩa Daudi aagayũkanĩirie kũu nyũmba ya Jehova, nĩguo marutagĩre Jehova mahaki ma njino, o ta ũrĩa kwandĩkĩtwo watho-inĩ wa Musa, o makĩinaga na magĩkenaga, o ta ũrĩa ũtabarĩri wa Daudi watariĩ.Ningĩ akĩiga andũ a gũikaria mĩrango ya nyũmba ya Jehova, nĩ getha gũtigatonye mũndũ o na ũrĩkũ wĩ thahu uumanĩte na ũndũ o na ũrĩkũ.Nake agĩkĩoya anene a andũ igana, o na aathani, o na abarũthi ao, o na andũ othe a bũrũri ũcio, nao magĩikũrũkia mũthamaki mamũrutĩte nyũmba ya Jehova; nao magĩkĩgera kĩhingo-inĩ kĩa mwena wa igũrũ, magĩkinya nyũmba ya mũthamaki, magĩikarĩria mũthamaki gĩtĩ gĩa ũthamaki.Tondũ ũcio andũ othe a bũrũri magĩgĩkena, narĩo itũũra rĩgĩikara rĩtarĩ na ngũĩ; nao makĩũraga Athalia na rũhiũ rũa njora.Na rĩrĩ, Joashu aarĩ wa mĩaka mũgwanja hĩndĩ ĩrĩa aambĩrĩirie gũthamaka; nake agĩthamaka mĩaka mĩrongo ĩna kũu Jerusalemu; nake nyina etagwo Zibia, wa kũu Biri-shiba.Nake Joashu agĩgĩĩka maũndũ marĩa monagwo marĩ mega nĩ Jehova ihinda rĩrĩa rĩothe Jehoiada, mũthĩnjĩri-Ngai, aarĩ muoyo.Nake Jehoiada akĩmũhikithĩria airĩtu erĩ matuĩke atumia ake; nake agĩgĩciara ihĩĩ na airĩtu.Na gũgĩkinya atĩrĩ, atĩ thutha wa maũndũ macio, Joashu akĩigua ta ekwenda gũcokereria nyũmba ya Jehova kũrĩa yathũkangĩte.Nake agĩkĩũngania athĩnjĩri-Ngai o na Alawii, akĩmera atĩrĩ, Thiĩi matũũra ma Juda, mũkahothithie mbia harĩ Aisiraeli othe cia gũcokagĩrĩria nyũmba ya Ngai wanyu mwaka o mwaka, naguo ũndũ ũcio mũũhĩke. No rĩrĩ, Alawii matiigana kũũhĩka.Nake mũthamaki agĩgĩĩta Jehoiada mũnene ũcio, akĩmũũria atĩrĩ, Nĩ kĩ kĩanagiria wĩtie Alawii mũhothi, ũhothwo Juda na Jerusalemu, ũrĩa Musa, ndungata ya Jehova, o na kĩrĩndĩ gĩa Isiraeli, moigire ũhothagwo nĩ ũndũ wa hema ya ũira?Nĩ gũkorũo ariũ a Athalia, mũka ũcio mwaganu, nĩmaatharĩkĩire nyũmba ya Ngai magĩthiĩ na indo iria ciarĩ kuo, nacio iria ciothe ciaamũrĩirũo nyũmba ya Jehova magĩcitua cia Mabaali.Tondũ ũcio mũthamaki agĩgĩatha andũ, nao magĩthondeka ithandũkũ, makĩrĩiga nja mũromo-inĩ wa nyũmba ya Jehova.Nao makĩhunjanĩria ũhoro kũu Juda na Jerusalemu guothe, wa atĩ mũhothi wa Jehova ũrehwo, ũcio Musa, ndungata ya Jehova, oigire arĩ werũ-inĩ atĩ ũhothagwo nĩ Isiraeli.Nao anene othe, o na andũ othe, magĩgĩkena: nao makĩũtwara, makĩwĩkĩra ithandũkũ-inĩ, o nginya hĩndĩ ĩrĩa maaũrĩkirie.Na gũgĩtuĩka atĩrĩ, atĩ ihinda rĩa gũtwara ithandũkũ rĩu harĩ anene a mũthamaki rĩakinya, rĩgĩkuuo nĩ Alawii, nao anene acio mona atĩ rĩĩ na mbia nyingĩ thĩinĩ, mwandĩki-marũa wa mũthamaki, o na mũnene ũrĩa watungatagĩra mũthĩnjĩri-Ngai, magĩciruta ciothe ithandũkũ-inĩ rĩu, magĩthiĩ kũiga, narĩo ithandũkũ makĩrĩcokia handũ harĩo. Ũguo nĩguo maagĩĩkaga mũthenya o mũthenya, gũgĩkĩhothithio mbia nyingĩ mũno.Nake mũthamaki me na Jehoiada magĩcinengera arĩa mehokeirũo wĩra ũcio wa nyũmba ya Jehova; nao magĩkĩandĩka aaki na mahiga, na atharamara, nĩguo macokererie nyũmba ĩo ya Jehova. O na makĩandĩka aturi a igera o na a icango, nĩ getha o nao macokererie nyũmba ĩo ya Jehova.Tondũ ũcio aruti acio a wĩra magĩkĩũruta, naguo wĩra ũcio wa gũcokereria nyũmba ĩo ũkĩrĩkio biũ nĩo; magĩaka nyũmba ĩo ya Ngai ĩgĩtuĩka o ta ũrĩa yatariĩ tene, makĩmĩaka nũmu mũno.Na rĩrĩ, maarĩkia wĩra ũcio-rĩ, magĩgĩtwara mbia iria ciatigarire he mũthamaki o na Jehoiada, nacio igĩcoka gũthondekwo ituĩke indo cia nyũmba ya Jehova, naguo ũguo nĩ ta kuuga indo cia kũrutagwo wĩra nacio, na cia wĩra wa magongona, na iciko, o na indo ingĩ cia thahabu na betha. Nao magĩgĩtũũra marutagĩra mahaki ma njino kũu nyũmba ya Jehova hĩndĩ ciothe matukũ mothe marĩa Jehoiada aarĩ muoyo.No rĩrĩ, Jehoiada nĩaakũrire mũno akĩnina matukũ maingĩ, agĩkua; nake aakuire arĩ wa mĩaka igana rĩa mĩrongo ĩtatũ.Nao andũ makĩmũthika kũu itũũra rĩa Daudi hamwe na athamaki, nĩ ũndũ nĩekĩte Isiraeli maũndũ mega o na agatabarĩra maũndũ ma Ngai, o na ma nyũmba yake.Na rĩrĩ, Jehoiada aarĩkia gũkua, anene a Juda magĩthiĩ, makĩinamĩrĩra mũthamaki makĩmwĩnyihĩria. Nake mũthamaki agĩkĩmaigua.Nao magĩgĩte nyũmba ya Jehova, Ngai wa maithe mao, magĩcoka gũtungatĩra Maashera, o na mĩhianano ĩngĩ; namo marakara ma Jehova magĩgĩkinyĩra Juda na Jerusalemu nĩ ũndũ wa wĩhia ũcio wao.No rĩrĩ, o na gwatuĩka ũguo, Jehova nĩaamarekeirie anabii, nĩ getha mamacokie harĩ we; nao makĩmakaania, no nĩmaaregire kũmaigua.Nake Roho wa Ngai agĩkora Zekaria, mũrũ wa Jehoiada, mũthĩnjĩri-Ngai; nake agĩkĩrũgama mbere ya andũ handũ hokĩrĩirie, akĩmera atĩrĩ, Ngai oigĩte ũũ: Atĩrĩrĩ, nĩ kĩ gĩtũmĩte mwagarare maathani ma Jehova, mũkaaga kũgaacĩra? Na rĩrĩ, tondũ nĩmũtigĩte Jehova, o nake nĩamũtigĩte.Nao magĩkĩgĩa ndundu mamũũkĩrĩre, nao maathwo nĩ mũthamaki, makĩmũhũrĩra na mahiga nyuguto o hau nja ya nyũmba ya Jehova.Ũguo nĩguo Joashu, ũcio mũthamaki, ataaririkanire maũndũ mega ma tha marĩa ekĩtwo nĩ Jehoiada, ithe wa Zekaria, no nĩ kũũraga oragire mũrũwe. Nake hĩndĩ ĩo aakuaga, akiuga atĩrĩ, Jehova nĩarore ũndũ ũyũ, na aũũrie!Na gũgĩkinya atĩrĩ, atĩ mwaka ũcio wathira, mbũtũ ya ita ya Asuriata ĩkĩambata ĩkahũrane na Joashu; ĩgĩkinya Juda na Jerusalemu, ĩkĩnina anene othe a andũ; nacio indo ciothe iria yatahire, ĩgĩcitwarĩra mũthamaki wa Dameski.Nĩ ũndũ mbũtũ ĩo ya ita ya Asuriata yathiĩte kũu ĩĩ gĩkundi kĩnyinyi kĩa andũ, nake Jehova agĩkĩrekereria mbũtũ nene mũno ya ita akĩmĩneana moko-inĩ mayo; nĩ ũndũ andũ acio nĩmaatiganĩte na Jehova, Ngai wa maithe mao. Ũguo nĩguo maaherithirie Joashu.Na rĩrĩa mbũtũ ĩo yacokire kũinũka ĩkĩmweherera, (nĩ ũndũ nĩyamũtigire e mũrũaru mĩrimũ mĩnene mũno-rĩ,) ndungata ciake we mwene ikĩgĩa ndundu ya kũmũũkĩrĩra nĩ ũndũ wa thakame ya mũrũ wa Jehoiada, mũthĩnjĩri-Ngai, igĩkĩmũũragĩra o kũu ũrĩrĩ-inĩ wake, nake agĩkua; nacio ikĩmũthika o kũu itũũra rĩa Daudi, no itiamũthikire mbĩrĩra-inĩ cia athamaki.Nao arĩa maagĩire ndundu ya kũmũũkĩrĩra nĩ aya; nĩ Zabadi, mũrũ wa Shimeathu mũndũ-wa-nja Mũamoni, na Jehozabadu, mũrũ wa Shimurithu mũndũ-wa-nja Mũmoabi.Na rĩrĩ, ha ũhoro ũkoniĩ ariũ ake, o na wa maũndũ marĩa manene maaheanirũo ma kũmũkaania, o na wa ũrĩa aacokereirie nyũmba ya Ngai, akĩmĩaka-rĩ, atĩrĩrĩ, maũndũ macio nĩmaandĩkĩtwo ibuku-inĩ rĩa ũtaũranĩri wa maũndũ ma athamaki. Nake Amazia mũrũwe agĩthamaka ithenya rĩake.Na rĩrĩ, Amazia aarĩ wa mĩaka mĩrongo ĩĩrĩ na ĩtano rĩrĩa aambĩrĩirie gũthamaka, agĩthamaka mĩaka mĩrongo ĩĩrĩ na kenda Jerusalemu; nake nyina etagwo Jehoadani wa kũu Jerusalemu.Nake agĩgĩĩka mũndũ marĩa monagwo maagĩrĩire nĩ Jehova, no ndaamekire agwatĩirie na ngoro yake yothe.Na gũgĩkinya atĩrĩ, atĩ hĩndĩ ĩrĩa ũthamaki wake wehandire wega-rĩ, akĩũraga ndungata ciake iria cioragĩte ithe, mũthamaki.No rĩrĩ, ciana ciacio ndaigana gũciũraga, no makĩria ekire o ta ũrĩa kwandĩkĩtwo ibuku-inĩ rĩa watho wa Musa, o ta ũrĩa gwathanĩtwo nĩ Jehova, akiuga atĩrĩ, Maithe ma ciana matikanakue nĩ ũndũ wa ciana, o na kana ciana ikue nĩ ũndũ wa maithe; no rĩrĩ, o mũndũ arĩkuaga nĩ ũndũ wa mehia make we mwene.O na ningĩ Amazia agĩcokanĩrĩria Ajuda othe hamwe, naguo ũguo nĩ ta kuuga Ajuda othe o na Abenjamini, akĩmaarania o ta ũrĩa nyũmba cia maithe mao ciatariĩ, magĩgĩtuĩka a kũroragwo nĩ anene a andũ ngiri, o na a andũ igana; nake akĩmatara arutĩtie arĩa maakinyĩtie mĩaka mĩrongo ĩĩrĩ na magakĩria hau, agĩkĩona atĩ kwarĩ andũ ngiri magana matatũ arĩa athure na arĩa maahotaga kuumagara mathiĩ ita-inĩ, o na makahota gũthukia itimũ na ngo.O na ningĩ akĩandĩka andũ njamba irĩ hinya ngiri igana rĩmwe moimĩte kũu Isiraeli, akĩmahe taranda igana cia betha ituĩke mũcara wao.No rĩrĩ, hagĩgĩthiĩ mũndũ wa Ngai harĩ we, akĩmwĩra ũũ: Atĩrĩrĩ, mũthamaki ũyũ, tiga kũreka mbũtũ cia ita cia Isiraeli itwarane nawe; nĩ ũndũ Jehova ndarĩ hamwe na Isiraeli, o ciana icio ciothe cia Efiraimu.Na rĩrĩ, ũngĩkorũo nĩũgũthiĩ-rĩ, ĩka maũndũ ma ũcamba, wĩĩkĩre hinya ũhũrane mbaara; tondũ waaga gwĩka ũguo, Ngai nĩegũkũgũithia mbere ya thũ ciaku; nĩ ũndũ Ngai e na hinya wa gũteithania, o na wa kũgũithania.Nake Amazia agĩkĩũria mũndũ ũcio wa Ngai atĩrĩ, Taranda icio igana ndĩkĩheete mbũtũ ĩo ya ita ya Isiraeli-rĩ, tũgũgĩciĩka atĩa? Nake mũndũ ũcio wa Ngai akĩmũcokeria atĩrĩ, Jehova aahota gũkũhe nyingĩ gũkĩra icio.Hĩndĩ ĩo Amazia agĩkĩamũrania mbũtũ ĩo yoimĩte Efiraimu na ĩrĩa ĩngĩ, nĩguo ĩinũke, na tondũ ũcio, andũ acio magĩgĩcinwo nĩ marakara mũno nĩ ũndũ wa Juda, nao makĩhũndũka makĩinũka marakarĩte mũno mũno.Nake Amazia agĩkĩĩũmĩrĩria, agĩtongoria andũ ake, agĩkinya Gĩtuamba gĩa Cumbĩ, akĩhũra andũ ngiri ikũmi a ciana cia Seiru akĩmoraga.Ningĩ ciana icio cia Juda ikĩgwata andũ angĩ ngiri ikũmi mĩgwate ikĩmatwara o igũrũ gacũmbĩrĩ ka rũaro rũa ihiga, ikĩmakurumania na thĩ moimĩte hau igũrũ rĩa rũaro rũu rũa ihiga, nao othe makĩhehenjeka.No rĩrĩ, mbũtũ ya ita ĩrĩa yahũndũrirũo nĩ Amazia ndĩgatwarane nake ita-inĩ-rĩ, ĩgĩtharĩka matũũra ma Juda, kuuma Samaria o nginya Bethi-horoni, ĩgĩkĩũraga andũ ngiri ithatũ amo, na ĩgĩtaha indo nyingĩ.Na gũgĩkinya atĩrĩ, atĩ thutha wa Amazia oima kũũraga Aedomu-rĩ, agĩcoka agĩũka na ngai cia ciana cia Seiru, agĩcihanda ituĩke ciake, na agĩciinamĩrĩra acihoe, o na agĩcicinĩra ũbumba.Tondũ ũcio Jehova agĩgĩcinwo nĩ marakara nĩ ũndũ wa Amazia, akĩmũrekeria mũmbii, akĩmũũria atĩrĩ, Nĩ kĩ gĩatũma ũrongorie ngai cia ndũrĩrĩ, o icio ciaagire kũhonokia andũ a cio imarute moko-inĩ maku?Na gũgĩkinya atĩrĩ, atĩ o hĩndĩ ĩo maaragia, mũthamaki akĩmũũria atĩrĩ, Hĩ! Nĩ gũtua tũgĩgũtuĩte mũhei mũthamaki kĩrĩra? Kira; ũkwenda kwĩhũrithia nĩkĩ? Nake mũnabii ũcio agĩtiga ũhoro ũcio akiuga atĩrĩ, Nĩnjũĩ atĩ Ngai nĩacirĩire gũkũũraga, nĩ ũndũ nĩwĩkĩte ũndũ ũcio, na nĩwarega kũigua kĩrĩra gĩakwa.Hĩndĩ ĩo Amazia, mũthamaki wa Juda, agĩkĩhoya kĩrĩra, agĩcoka akĩrekania kũrĩ Joashu, mũrũ wa Jehoahazu wa Jehu, mũthamaki wa Isiraeli, akĩmwĩra atĩrĩ, Ũka tuonanie ng’aara.Nake Joashu, mũthamaki wa Isiraeli, agĩkĩrekania he Amazia, mũthamaki wa Juda, akĩmwĩra atĩrĩ, Kwĩ hĩndĩ mahiũ ma nyeki-inĩ marĩa maarĩ Lebanoni maarekanirie he mũtarakwa ũrĩa wĩ Lebanoni, makĩwĩra atĩrĩ, He mũrũ wakwa mwarĩguo amũhikie atuĩke mũka; na hĩndĩ o ĩo nyamũ ya gĩthaka ĩrĩa yarĩ kũu Lebanoni ĩkĩhĩtũka, ĩkĩrangĩrĩria mahiũ macio ma nyeki-inĩ.Atĩrĩrĩ, wee ũreĩra na ngoro atĩ nĩũhũrĩte Edomu; nayo ngoro yaku ĩgatũma wĩtĩe; ndũgĩikare o gwaku mũciĩ; ũgũkĩenda gũcoka gwĩthũĩrĩra thambo nĩ ũndũ kĩ, wĩninithie wee mwene, mwĩ na andũ a Juda?No rĩrĩ, Amazia ndaigana kũigua; nĩ gũkorũo ũndũ ũcio woimĩte kwĩ Ngai, nĩ getha amarekererie amaneane moko-inĩ ma thũ ciao, nĩ ũndũ wa kũrongoria ngai cia Edomu.Tondũ ũcio Joashu, mũthamaki wa Isiraeli, agĩkĩambata; nake we mwene na Amazia, mũthamaki wa Juda, makĩonanĩria ng’aara kũu Bethi-shemeshu, itũũra rĩa Juda.Nao Juda magĩgĩtorio nĩ Isiraeli nao mũndũ o mũndũ makĩũrĩra hema-inĩ ciao.Nake Joashu, mũthamaki wa Isiraeli, akĩnyitĩra Amazia mũthamaki wa Juda, mũrũ wa Joashu wa Jehoahazu, o kũu Bethi-shemeshu, akĩmũtwara Jerusalemu, agĩcoka agĩtharia rũirigo rũa mahiga rũa Jerusalemu kuuma kĩhingo-inĩ kĩa Efiraimu, nginya o kĩhingo gĩa koine-inĩ, handũ ha mĩkono magana mana.Nake agĩgĩthiĩ na thahabu yothe, o na betha, o na indo ciothe iria cionekire kũu nyũmba ya Ngai thĩinĩ, hamwe na mũndũ ũrĩa wetagwo Obedi-edomu, o na indo cia kũndũ kũrĩa kwaigagwo mũthithũ wa indo cia bata nyũmba ya mũthamaki, o na akĩnyita andũ a gũgakũũrũo thutha-inĩ, agĩgĩcoka Samaria.Nake Amazia, mũrũ wa Joashu, mũthamaki wa Juda, agĩgĩtũũra muoyo mĩaka ĩngĩ ikũmi na ĩtano thutha wa hĩndĩ ĩrĩa Joashu, mũrũ wa Jehoahazu, mũthamaki wa Isiraeli, aakuire.Na rĩrĩ, ciĩko iria ingĩ cia Amazia, cia mbere o na cia kũrigĩrĩria-rĩ, anga itiandĩkĩtwo ibuku-inĩ rĩa athamaki a Juda na Isiraeli?Na rĩrĩ, kuuma ihinda rĩrĩa Amazia aagarũrũkire agĩtiga kũrũmĩrĩra Jehova-rĩ, andũ nĩmaagwatire kũgĩa ndundu ya kũmũũkĩrĩra kũu Jerusalemu, nake agĩkĩũrĩra Lakishi; no rĩrĩ, nĩmaarekirie andũ mamũrũmĩrĩre o kũu Lakishi, makĩmũũragĩra kuo.Thutha wa ũguo makĩmũcokia aigĩrĩirũo mbarathi igũrũ, makĩmũthika o kũu itũũra rĩa Juda hamwe na maithe.Nao andũ othe a Juda magĩkĩoya Uzia, e wa mĩaka ikũmi na ĩtandatũ, makĩmũtua mũthamaki ithenya rĩa ithe, Amazia.Nĩwe waakithirie Elothu, akĩrĩcokeria Juda, thutha wa mũthamaki ti Amazia aakoma hamwe na maithe.Hĩndĩ ĩo Uzia aambĩrĩirie gũthamaka-rĩ, aakorirũo e wa mĩaka ikũmi na ĩtandatũ, nake agĩthamaka mĩaka mĩrongo ĩtano na ĩĩrĩ kũu Jerusalemu; nake nyina etagwo Jekilia, wa kũu Jerusalemu.Nake agĩgĩĩka maũndũ marĩa monagwo marĩ mega nĩ Jehova, o ta ũrĩa maũndũ mothe maatariĩ marĩa ithe, Amazia, ekĩte.Nake agĩkĩgwata kũrongoria Ngai matukũ ma Zekaria, ũrĩa warĩ mũtaarani mũũgĩ maũndũ-inĩ ma cioneki cia Ngai; narĩo ihinda rĩrĩa rĩothe aarongoririe Jehova, Ngai agĩtũma maũndũ make magaacĩre.Nake agĩthiĩ kũhũrana mbaara na Afilisiti, agĩtharia rũthingo rũa Gathu, o na rũa Jabine, o na rũa Ashidodu; agĩcoka agĩaka matũũra bũrũri wa Ashidodu, kũu kwa Afilisiti.Nake Ngai akĩmũteithia akĩhũrana na Afilisiti, o na Aarabu arĩa maatũire Guri-baali, o na Ameuni.Nao Aamoni makĩhe Uzia iheo; narĩo rĩĩtwa rĩake rĩgĩkĩgĩa igweta mũno rĩkĩya gũkinya o itonyero-inĩ rĩa Misiri; nĩ gũkorũo nĩaagĩire na hinya mũno mũno.Ningĩ Uzia agĩaka mĩthiringo ya nyũmba ndaya na igũrũ kũu Jerusalemu kĩhingo-inĩ gĩa koine-inĩ, o na kĩhingo-inĩ kĩrĩa kĩrorete Kĩanda, o na rĩĩthiorero-inĩ rĩa rũthingo, agĩciĩkĩra hinya mũno.O na agĩaka mĩthiringo ya nyũmba ndaya na igũrũ werũ-inĩ, o na akĩenja marima maingĩ ma maĩ, nĩ ũndũ aarĩ na ũhiũ mũingĩ mũno warĩithagio bũrũri ũrĩa mũgũu, o na werũ wa irĩma-inĩ, ningĩ aarĩ na arĩmi, o na acehi mĩthabibu, maarutaga wĩra irĩma-inĩ, o na mĩgũnda-inĩ ĩrĩa mĩnoru, nĩ ũndũ aarĩ mwendi ũrĩmi mũno.O na ningĩ-rĩ, Uzia aarĩ na mbũtũ cia ita cia andũ a kũrũa, nao moimagaraga magathiĩ ita me itungati cia andũ arĩa athure, na magakorũo marĩ atare nĩ Jeieli, ũrĩa mwandĩki-marũa, na Maaseia ũrĩa warĩ mwene wathani; nake mũmatongoria nĩ Hanania, mũnene ũmwe wa ita cia mũthamaki.Na rĩrĩ, andũ arĩa maarĩ anene a nyũmba cia maithe mao magĩtarũo othe hamwe, naguo ũguo nĩ ta kuuga andũ arĩa maarĩ njamba ciacio-rĩ, maarĩ ngiri igĩrĩ na magana matandatũ.Nao acio nĩo maathaga mbũtũ cia ita cia andũ ngiri magana matatũ na mũgwanja na magana matano, arĩa maarutĩtwo kũrũa mbaara, nao nĩo maateithagia mũthamaki akĩrũa na thũ ciake.Nake Uzia agĩthondekithĩria andũ acio othe a ita ngo, na matimũ, na ngũbia cia igera, o na nguo cia igera, o na mota, o na tũhiga twa gũikio na igũtha.Ningĩ agĩthondekithia kũu Jerusalemu mĩnyamũ ihaana ta igũtha mĩnene mũno, ĩthugundĩtwo nĩ andũ arĩa ohĩgĩrĩru ũthondeki wayo, nĩguo ĩigagwo igũrũ rĩa mĩthiringo-inĩ ya nyũmba iria ndaya na igũrũ, o na igũrũ rĩa tuune-inĩ twa thingo, nĩ getha mĩguĩ ĩikagio nayo, o na mahiga manene. Nake akĩgĩa igweta inene rĩkĩhunja kũraya, nĩ ũndũ nĩaateithirio mũno mũno, o nginya akĩgĩa na hinya.No rĩrĩ, hĩndĩ ĩrĩa aagĩire na hinya, nĩetũũgĩririe ngoro-inĩ, agĩĩka maũndũ moru, akĩagarara watho wa Jehova Ngai wake; nĩ ũndũ nĩaatonyire hekarũ ya Jehova, agacinĩre ũbumba igũrũ rĩa kĩgongona kĩa ũbumba.Nake Azaria, mũthĩnjĩri-Ngai, agĩtonya kuo amuumĩte thutha, na agĩkorũo e hamwe na athĩnjĩri-Ngai a Jehova andũ mĩrongo ĩnana arĩa maarĩ njamba;nao makĩgiria Uzia ũcio mũthamaki eke ũndũ ũcio, makĩmwĩra atĩrĩ, Ũyũ ti ũhoro waku, wee Uzia, gũcinĩra Jehova ũbumba, no nĩ wa athĩnjĩri-Ngai arĩa ariũ a Haruni, o acio maamũrĩtwo magatherio nĩguo macinage ũbumba; uma handũ haha haamũre, nĩ ũndũ nĩwagararĩte watho, o na ningĩ ũhoro ũcio ndũngĩgũtĩithia he Jehova Ngai.Nake Uzia agĩkĩrakara; na agĩkorũo arĩ na rũgĩo rũa gũcinĩra ũbumba aanyitĩte na guoko; na rĩrĩ, hĩndĩ ĩo aakorirũo arakarĩtio nĩ athĩnjĩri-Ngai acio, akiumĩrĩrũo nĩ mangũ thiithi mbere ya athĩnjĩri-Ngai o kũu nyũmba ya Jehova thĩinĩ, mwena-inĩ wa kĩgongona kĩa ũbumba.Nake Azaria, mũthĩnjĩri-Ngai ũrĩa mũnene, o na athĩnjĩri-Ngai arĩa angĩ othe, makĩmũrora, makĩona atĩ nĩ mangũ e namo thiithi, nao magĩkĩmũikia na nja narua ehere hau; o nake we mwene akĩhiũha kuuma nja, nĩ gũkorũo Jehova nĩaamũhũrĩte.Nake Uzia, ũcio mũthamaki, agĩtũũra e mũrũaru mangũ o nginya hĩndĩ ĩrĩa aakuire, na agĩgĩtũũra nyũmba ĩrĩ iiki e mũndũ wa mangũ, na e mũgirie ndagacoke gũtonya nyũmba ya Jehova; nake Jothamu, mũrũwe, agĩtuĩka mũrori wa maũndũ mothe ma nyũmba ya mũthamaki, agatuithanagia andũ a bũrũri macira mao.Na rĩrĩ, ciĩko iria ingĩ cia Uzia, cia mbere o na cia kũrigĩrĩria-rĩ, nĩciandĩkirũo nĩ Isaia, ũrĩa mũnabii, mũrũ wa Amozu.Nake Uzia agĩgĩkoma hamwe na maithe; nao andũ makĩmũthika hamwe na maithe gĩthaka-inĩ kũrĩa kwarĩ mbĩrĩra cia athamaki; nĩ gũkorũo moigire atĩrĩ, Nĩ mũndũ wa mangũ; nake Jothamu, mũrũwe, agĩthamaka ithenya rĩake.Na rĩrĩ, Jothamu aarĩ wa mĩaka mĩrongo ĩĩrĩ na ĩtano hĩndĩ ĩrĩa aambĩrĩirie gũthamaka; agĩthamaka mĩaka ikũmi na ĩtandatũ kũu Jerusalemu; nake nyina etagwo Jerusha, mwarĩ wa Zadoku.Nake agĩĩka maũndũ marĩa monagwo marĩ mega nĩ Jehova, o ta ũrĩa maũndũ mothe maatariĩ marĩa ithe Uzia ekaga; no rĩrĩ, ndaigana gũtonya hekarũ ya Jehova. Nao andũ a bũrũri wake no maatũũrire mekaga maũndũ moru.Ũcio nĩwe waakire kĩhingo kĩa mwena wa igũrũ wa nyũmba ya Jehova, ningĩ rũthingo-inĩ rũa Ofeli igũrũ agĩgwaka mĩako mĩingĩ.O na ningĩ agĩaka matũũra bũrũri ũrĩa wĩ irĩma nyingĩ wa Juda, o nakuo mũtitũ-inĩ agĩgwaka ihingo nũmu irĩ hinya mũno, o na mĩthiringo ya nyũmba ndaya na igũrũ.O na ningĩ akĩhũrana na mũthamaki wa ciana cia Amoni, akĩmatoria biũ. Nacio ciana icio cia Amoni igĩkĩmũhe taranda igana cia betha mwaka o ro ũcio, o na kori ngiri ikũmi cia ngano, o na kori ngiri ikũmi cia cairi. O naguo mwaka wa kerĩ, o na wa gatatũ, ciana icio cia Amoni ikĩmũhe indo o ta icio.Tondũ ũcio Jothamu agĩkĩgĩa na hinya, nĩ ũndũ nĩaarũmĩrĩire Jehova Ngai wake wega mĩthiĩre-inĩ yake.Na rĩrĩ, ciĩko iria ingĩ cia Jothamu, o na mbaara ciothe iria aarũire, o na mĩthiĩre yake-rĩ, atĩrĩrĩ, maũndũ macio nĩmaandĩkĩtwo ibuku-inĩ rĩa athamaki a Isiraeli o na Juda.Nake aarĩ wa mĩaka mĩrongo ĩĩrĩ na ĩtano hĩndĩ ĩrĩa aambĩrĩirie gũthamaka, agĩgĩthamaka mĩaka ikũmi na ĩtandatũ Jerusalemu.Nake Jothamu agĩgĩkoma hamwe na maithe, nao andũ makĩmũthika itũũra rĩa Daudi; nake Ahazu, mũrũwe, agĩthamaka ithenya rĩake.Na rĩrĩ, Ahazu aarĩ wa mĩaka mĩrongo ĩĩrĩ hĩndĩ ĩrĩa aambĩrĩirie gũthamaka; agĩthamaka mĩaka ikũmi na ĩtandatũ Jerusalemu; nake ndaigana gwĩka maũndũ marĩa monagwo marĩ mega nĩ Jehova, ta ithe Daudi;no rĩrĩ, aarũmĩrĩire mĩthiĩre ya athamaki a Isiraeli, o na akĩĩthondekithĩria mĩhianano ya gũtwekio ya kũhoya Mabaali.O na ningĩ agĩcinĩra ũbumba gĩtuamba-inĩ kĩa mũrũ wa Hinomu; o na agĩcina ciana ciake na mwaki, o ta ũrĩa maũndũ marĩa me thahu maatariĩ marĩa mekagwo nĩ ndũrĩrĩ icio Jehova aaingatire biũ ciehere mbere ya ciana cia Isiraeli.Ningĩ nĩaakĩrutagĩra magongona, o na agacinĩra ũbumba, matĩri-inĩ mothe ma kũndũ gũtũũgĩru, o na irĩma-inĩ, o na mũtĩ-inĩ ũrĩa wothe mũruru.Tondũ ũcio Jehova Ngai wake agĩkĩmũrekereria akĩmũneana moko-inĩ ma mũthamaki wa Suriata; nao makĩmũhũra, o na magĩtaha andũ ake kĩrĩndĩ kĩingĩ, magĩthiĩ nakĩo kĩgwatĩtwo mĩgwate, magĩgĩtwara Dameski. O na ningĩ Ahazu akĩrekererio akĩneanwo moko-inĩ ma mũthamaki wa Isiraeli, o nake akĩmũhũra akĩũraga andũ ake aingĩ mũno.Nĩ gũkorũo Peka, mũrũ wa Remalia, oragĩire andũ ngiri igana rĩmwe rĩa mĩrongo ĩĩrĩ o kũu Juda mũthenya o ro ũmwe, nao othe maarĩ njamba theri, nĩ ũndũ nĩmaatiganire na Jehova, Ngai wa maithe mao.Nake Zikiri, mũndũ warĩ njamba wa Efiraimu, akĩũraga Maaseia, mũrũ wa mũthamaki, o na Azirikamu, mwathi wa maũndũ ma nyũmba ya mũthamaki, o na Elikana ũrĩa warĩ wa kerĩ thutha wa mũthamaki.Nacio ciana cia Isiraeli igĩkĩgwata andũ ngiri magana merĩ thĩinĩ wa ariũ a ithe wao mĩgwate, naho haarĩ andũ-a-nja, na ihĩĩ, o na airĩtu; o na makĩmataha indo nyingĩ; narĩo itaha rĩu maatahire makĩrĩtwara Samaria.No rĩrĩ, nĩkwarĩ mũnabii wa Jehova kũu wetagwo Odedi, nake akiumagara agatũnge mbũtũ ya ita ĩrĩa yokĩte Samaria, agĩkĩmĩĩra ũũ: Atĩrĩrĩ, tondũ Jehova Ngai wa maithe manyu nĩaarakaririo nĩ Juda-rĩ, nĩkĩo aamarekereirie akĩmaneana moko-inĩ manyu; na inyuĩ nĩmũmoragĩte na marakara manene, namo magakinya o igũrũ matu-inĩ.Na rĩu inyuĩ na inyuĩ mũcirĩire gũtua ciana cia Juda na Jerusalemu ngombo cianyu cia arũme, o na cia andũ-a-nja; githĩ o na inyuĩ mũtikĩrĩ na mahĩtia mũhĩtĩtie Jehova Ngai wanyu?Tondũ ũcio thikĩrĩriai ũhoro ũyũ ngũmũhe, mũcokie andũ acio mũgwatĩte mĩgwate a ariũ a ithe wanyu kwao; nĩ gũkorũo matũkũya ma wĩĩ wa Jehova nĩmamũkorete.Hĩndĩ ĩo anene amwe a ciana cia Efiraimu, nao nĩo Azaria wa Johanani, na Berekia wa Meshilemothu, na Jehizikia wa Shalumu, na Amasa wa Hadilai, makĩrũgama makaanie andũ acio moimĩte ita-inĩ,nao makĩmera atĩrĩ, Andũ aya matahĩtwo mũtikũmatonyia gũkũ; nĩ ũndũ mũcirĩire gwĩka ũndũ wa gũtũma tuonwo tũrĩ ehia nĩ Jehova, naguo ũndũ ũcio wongerere mehia maitũ, o na mahĩtia maitũ; nĩ gũkorũo mahĩtia maitũ nĩ manene, na nĩkũrĩ matũkũya ma wĩĩ wa Ngai megũkora Isiraeli.Tondũ ũcio andũ acio meohete indo cia mbaara magĩgĩtiga andũ acio maagwatĩtwo mĩgwate, o na indo iria ciatahĩtwo nĩo, hau mbere ya anene, o na kĩrĩndĩ kĩu gĩothe.Nao andũ acio magwetetwo marĩĩtwa mao makĩarahũka makĩnyita andũ acio maagwatĩtwo mĩgwate, nao arĩa othe maarĩ njaga thĩinĩ wao makĩmahumba nguo iria ciatahĩtwo, makĩmekĩra mathaga o na makĩmekĩra iratũ, o na makĩmahe irio cia kũrĩa, o na gĩa kũnyua, na makĩmahaka maguta, o nao arĩa othe ahinyaru thĩinĩ wao makĩmahaicithia ndigiri igũrũ; magĩkĩmatwara Jeriko, itũũra rĩa mĩkĩndũ, kũrĩ ariũ a ithe wao; nao magĩcoka Samaria.Na rĩrĩ, ihinda rĩu, Ahazu ũcio mũthamaki agĩkĩrekeria athamaki a Ashuri andũ nĩguo moke mamũteithie.Nĩ ũndũ Aedomu nĩmaacokete gũũka kũhũra Juda, na makagwata andũ amwe mĩgwate.O nao Afilisiti nĩmaatharikĩte matũũra ma bũrũri ũrĩa mũgũu, o na ma mwena wa Gũthini wa Juda, na nĩmaatunyanĩte Bethi-shemeshu, na Aijaloni, na Gederothu, o na Soko hamwe na tũtũũra twakuo, na Timina hamwe na tũtũũra twakuo, o na Gimizo hamwe na tũtũũra twakuo; nao magatũũra kuo.Nĩ ũndũ Jehova nĩaagithirie Juda gĩtĩo nĩ ũndũ wa Ahazu, mũthamaki wa Isiraeli; nĩ gũkorũo nĩaatũmĩte maũndũ ma waganu moneke kũu Juda, o na akĩagarara watho wa Jehova mũno.Na rĩrĩ, Tiligathu-pilineseru, mũthamaki wa Ashuri, agĩgĩũka harĩ we, akĩmũnyarira mũno; no rĩrĩ, ndaigana kũmwĩkĩra hinya.Nĩ ũndũ Ahazu nĩaakuuire indo imwe cia goro cia nyũmba ya Jehova, o na cia nyũmba ya mũthamaki, o na cia anene ake, agĩcinengera mũthamaki wa Ashuri; no rĩrĩ, gwĩka ũguo gũtiigana kũmũteithia.Ningĩ mũthamaki ũcio ti Ahazu, hĩndĩ ĩo aarĩ na thĩna nĩguo aakĩrĩrĩirie kwagarara watho wa Jehova.Nĩ ũndũ nĩaarutĩire ngai cia Dameski igongona, o icio ciamũhũrire, akiugaga ũũ: Tondũ ngai cia athamaki a Suriata nĩciamateithirie-rĩ, niĩ o na niĩ ningũcirutĩra igongona, nĩguo indeithie. No rĩrĩ, icio nĩcio ciamũteire o kũmũte biũ, e hamwe na Isiraeli othe.Nake Ahazu agĩcokereria indo cia nyũmba ya Ngai, nacio indo icio cia nyũmba ya Ngai agĩcitinangia tũcunjĩ, o na akĩhinga mĩrango ya nyũmba ya Jehova; ningĩ akĩĩthondekera igongona tuune-inĩ tuothe twa Jerusalemu.O na matũũra-inĩ mothe ma Juda, itũũra o itũũra, agĩaka matĩri ma kũndũ gũtũũgĩru nĩguo acinagĩre ngai itarĩ cia ma ũbũmba kuo; nake agĩgĩthirĩkia Jehova, Ngai wa maithe, agĩtũma arakare.Na rĩrĩ, ciĩko ciake iria ingĩ, o na mĩthiĩre yake yothe, ya mbere o na ya kũrigĩrĩria-rĩ, atĩrĩrĩ, maũndũ macio nĩmaandĩkĩtwo ibuku-inĩ rĩa athamaki a Juda na Isiraeli.Nake Ahazu agĩgĩkoma hamwe na maithe, nao andũ makĩmũthika itũũra-inĩ o rĩu rĩa Jerusalemu; nĩ ũndũ matiamũtwarire mbĩrĩra-inĩ cia athamaki a Isiraeli nake Hezekia, mũrũwe, agĩthamaka ithenya rĩake.Na rĩrĩ, Hezekia aambĩrĩirie gũthamaka e wa mĩaka mĩrongo ĩĩrĩ na ĩtano; agĩthamaka mĩaka mĩrongo ĩĩrĩ na kenda kũu Jerusalemu; nake nyina etagwo Abija, mwarĩ wa Zekaria.Nake agĩgĩĩka maũndũ marĩa monagwo marĩ mega nĩ Jehova, o ta ũrĩa maũndũ mothe marĩa ithe Daudi ekĩte maatariĩ.Naguo mwaka wa mbere ũrĩa aakorirũo athamakĩte, o mweri wa mbere, akĩhingũra mĩrango ya nyũmba ya Jehova, akĩmĩcokereria harĩa yathũkangĩte.Nake akĩrehithie athĩnjĩri-Ngai o na Alawii hau, akĩmonganĩria handũ haariĩ haarĩ mwena wa irathĩro,agĩkĩmera atĩrĩ, Ta njiguai, inyuĩ Alawii aya; rĩu thiĩi mwĩamũre, o nayo nyũmba ya Jehova, Ngai wa maithe manyu, mũmĩamũre mũmĩtherie, na mũrute na nja gĩko kĩrĩa kĩũru kĩrĩ handũ hau haamũre.Nĩ ũndũ maithe maitũ nĩmaagararire watho wa Jehova Ngai witũ, magĩĩka maũndũ marĩa monagwo marĩ moru nĩwe, na nĩmamũtigĩte makamũhutatĩria mothiũ mao, magatiga kũrũmbũiya gĩikaro kĩa Jehova, magakĩhutatĩra;o na ningĩ makahinga mĩrango ya gĩthaku, o na makahoria matawa, o na makarega gũcina ũbumba, kana kũrutĩra Ngai wa Isiraeli mahaki ma njino handũ harĩa haamũre.Na tondũ ũcio matũkũya ma Jehova magĩkora Juda na Jerusalemu, na nĩaamarekereirie akamaneana manyarirũo, na matuĩke ta ũndũ wa kũgegania, o na wa gũtũma andũ moige Hĩ-ĩ-ĩ! o ta ũũ mũreyonera na maitho manyu.Nĩ ũndũ-rĩ, aa baba nĩ kũgũa magũĩte moragĩtwo na hiũ cia njora, o nao ariũ aitũ na airĩtu, o na atumia aitũ, nĩ gũtahwo matahĩtwo nĩ ũndũ wa maũndũ macio.Na rĩu ndĩĩcirĩtie na ngoro yakwa atĩ nĩtũkũrĩkanĩra na Jehova, Ngai wa Isiraeli, nĩ getha atũthengerie marakara macio make manene.Atĩrĩrĩ, ariũ akwa, tigai thieya; nĩ gũkorũo Jehova nĩamũthurĩte inyuĩ nĩ getha mũrũgamage mbere yake mũmũtungatagĩre, mũtuĩke amũtungatĩri, na mũmũcinagĩre ũbumba.Hĩndĩ ĩo Alawii magĩkĩarahũka; nao nĩ Mahathu wa Amasai, na Joeli wa Azaria, thĩinĩ wa ariũ a Akohathu; ningĩ thĩinĩ wa ariũ a Merari nĩ Kishu wa Abadi, na Azaria wa Jehaleleli; o na thĩinĩ wa Agerishoni nĩ Joa wa Zima, na Edeni wa Joa;ningĩ thĩinĩ wa ariũ a Elizafani nĩ Shimuri na Jeueli; o na thĩinĩ wa ariũ a Asafu nĩ Zekaria na Matania;ningĩ thĩinĩ wa ariũ a Hemani nĩ Jehueli na Shimei; o na thĩinĩ wa ariũ a Jeduthuni nĩ Shemaia na Uzieli.Nao magĩkĩũngania ariũ a ithe wao, makĩĩamũra magĩĩtheria, magĩtonya nyũmba ya Jehova, o ta ũrĩa maathĩtwo nĩ mũthamaki na ũndũ wa ũhoro wa Jehova, nĩguo matherie nyũmba ĩo ya Jehova.Nao athĩnjĩri-Ngai magĩtonya handũ harĩa he thĩinĩ mũno ha nyũmba ya Jehova, nĩguo makahatherie, na makĩruta na nja indo iria monire irĩ gĩko kũu hekarũ-inĩ ya Jehova magĩciiga nja ya nyũmba ĩo ya Jehova. Nao Alawii magĩcikuua, magĩcitwara na kũu karũũĩ-inĩ ga Kidironi.Naguo mũthenya wa mbere wa mweri wa mbere nĩguo maambĩrĩirie wĩra ũcio wa gũtheria nyũmba ĩo, ningĩ mũthenya wa ĩnana wa mweri ũcio magĩkinya gĩthaku-inĩ kĩa Jehova; magĩkĩnina mĩthenya ĩnana makĩamũra nyũmba ĩo ya Jehova mamĩtherie; naguo mũthenya wa ikũmi na ĩtandatũ wa mweri ũcio wa mbere makĩrĩkia wĩra ũcio.Thutha wa ũguo magĩtonya he mũthamaki, Hezekia, o kũu nyũmba ya mũthamaki thĩinĩ, makĩmwĩra atĩrĩ, Nĩtwatheria nyũmba ya Jehova, o na kĩgongona kĩa mahaki ma njino, o na indo ciakĩo ciothe, o na metha ya mĩgate ĩrĩa ĩigagwo mbere ya Jehova, na indo ciayo ciothe.O nacio indo ciothe iria Ahazu, mũthamaki, aateire rĩrĩa aathamakaga, hĩndĩ ĩo aagararire watho-rĩ, nĩtwacihaarĩria, na twaciamũra twacitheria; na atĩrĩrĩ, rĩu irĩ mbere ya kĩgongona kĩa Jehova.Hĩndĩ ĩo Hezekia, ũcio mũthamaki, agĩkĩroka gũũkĩra rũcinĩ tene, akĩũnganithia anene a itũũra, nao makĩambata magĩkinya nyũmba ya Jehova.Thutha wa ũguo magĩtwara ndegwa mũgwanja, na ndũrũme mũgwanja, o na tũtũrũme mũgwanja, o na thenge mũgwanja, ituĩke igongona rĩa mehia rĩkoniĩ ũthamaki, na rĩkoniĩ handũ harĩa haamũre, o na rĩkoniĩ Juda. Nake agĩgĩatha athĩnjĩri-Ngai, ariũ a Haruni, macithĩnjĩre kĩgongona-inĩ kĩa Jehova.Magĩgĩthĩnja ndegwa icio, nao athĩnjĩri-Ngai makĩoya thakame, makĩmĩminjaminjĩria kĩgongona; ningĩ magĩthĩnja ndũrũme icio, makĩminjaminja thakame yacio kĩgongona-inĩ igũrũ; o na ningĩ magĩthĩnja tũtũrũme tũu, makĩminjaminja thakame yatuo o kĩgongona-inĩ kĩu igũrũ.Nacio thenge magĩcitwaratwarithia hakuhĩ, o hau mbere ya mũthamaki o na kĩrĩndĩ-inĩ kĩu, ituĩke igongona rĩa mehia; nao magĩciigĩrĩra moko;nao athĩnjĩri-Ngai magĩcithĩnja, makĩrutĩra igongona rĩa mehia na thakame yacio hau kĩgongona igũrũ, nĩ getha mahoroherie Aisiraeli othe; tondũ mũthamaki aathanĩte atĩ Aisiraeli othe marutĩrũo ihaki rĩa njino, o na igongona rĩa mehia.Nake agĩkĩiga Alawii kũu nyũmba ya Jehova me na thani iria ihũrithanagio ikagamba, o na inanda cia kĩnubi, o na inanda iria nene cia mũgeto, o ta ũrĩa gwaathanĩtwo nĩ Daudi, na Gadi, mũndũ ũrĩa wonagĩra mũthamaki maũndũ, o na Nathani ũrĩa mũnabii; nĩ ũndũ Jehova nĩwe waathanĩte ũrĩa gũgwĩkwo akera anabii ake.Nao Alawii acio magĩkĩrũgama me na inanda cia Daudi cia kũina nacio, o nao athĩnjĩri-Ngai makĩrũgama manyitĩte tũrumbeta.Nake Hezekia agĩathana atĩ ihaki rĩa njino rĩrutĩrũo kĩgongona-inĩ igũrũ. Na rĩrĩ, ihaki rĩa njino rĩakĩgwata kũrutwo, o nacio nyĩmbo cia kũinĩra Jehova ikĩgwata kũinwo, o na gũkĩhuhwo tũrumbeta o na gũkĩhũrũo inanda icio cia Daudi, mũthamaki wa Isiraeli.Nakĩo kĩrĩndĩ gĩothe gikiinamĩrĩra gĩkĩhoya Ngai, nao aini makĩina, o nao ahuhi tũrumbeta magĩtũgambia gũkĩrũmanĩria gwĩkwo ũguo o nginya hĩndĩ ĩrĩa ihaki rĩu rĩa njino rĩarĩkirie kũrutwo.Na rĩrĩ, maarĩkia kũruta ihaki rĩu rĩa njino, mũthamaki o na andũ othe arĩa maarĩ hamwe nake magĩkĩinamĩrĩra makĩhoya Ngai.O na ningĩ makĩria, Hezekia, ũcio mũthamaki, o na anene, magĩatha Alawii maine nyĩmbo cia kũgooca Jehova na ciugo cia Daudi, o na cia Asafu ũrĩa muoni maũndũ. Nao magĩkĩina nyĩmbo icio cia kũmũgooca makenete, ningĩ makĩinamĩrĩria mĩtwe yao makĩhoya Ngai.Hĩndĩ ĩo Hezekia agĩgĩcokia akiuga atĩrĩ, Kuona atĩ rĩu nĩmwĩamũrĩire Jehova mũgetheria-rĩ, thengererai hakuhĩ mũrehe indo cia kũrutwo, na cia magongona ma kũgatha Jehova, mũcitware nyũmba yake thĩinĩ. Nakĩo kĩrĩndĩ kĩu gĩgĩtwara indo ciakĩo cia kũrutwo na cia magongona ma gũcokia ngatho; nao andũ othe arĩa maarĩ na ngoro ikwĩendera ũndũ ũcio magĩtwara indo cia mahaki ma njino.Naguo mũigana wa indo cia mahaki ma njino iria ciatwarirũo nĩ kĩrĩndĩ kĩu warĩ ndegwa mĩrongo mũgwanja, na ndũrũme igana, na tũtũrũme magana merĩ; icio ciothe-rĩ, ciarutirũo ituĩke cia ihaki rĩa njino rĩa gũcinĩrũo Jehova.Nacio indo iria ciaamũrĩirũo Jehova ciarĩ ndegwa magana matandatũ, na mbũri ngiri ithatũ.No rĩrĩ, athĩnjĩri-Ngai maarĩ anyinyi mũno, na tondũ ũcio matiigana kũhota gũthĩnja nyamũ icio ciothe cia mahaki ma njino; no nĩmaateithirio nĩ ariũ a ithe wao, o acio Alawii, o nginya hĩndĩ ĩrĩa wĩra ũcio warĩkirio, o nao athĩnjĩri-Ngai magĩkorũo meamũrĩte magetheria; nĩ gũkorũo Alawii nĩo maarĩ na kĩyo gĩa kwĩamũra metherie gũkĩra athĩnjĩri-Ngai.O na ningĩ indo cia mahaki ma njino ciarĩ nyingĩ mũno, ii hamwe na maguta ma magongona ma ũiguano, o na ma indo iria irutagwo cia kũnyuwo, o icio irutagwo ikoniĩ mahaki mothe ma njino, ihaki o ihaki. Ũguo nĩguo ũhoro wa gũtungatĩra Jehova nyũmba-inĩ yake wathondekekire wega.Nake Hezekia agĩkena me hamwe na andũ ake othe nĩ ũndũ wa maũndũ macio Ngai aamahaarĩirie; nĩ gũkorũo ũndũ ũcio wekirũo na mbũkĩrĩra.Na rĩrĩ, Hezekia agĩkĩrekeria Aisiraeli othe o na Ajuda andũ, o na akĩandĩkĩra Aefiraimu na Amanase marũa, nĩ getha moke nyũmba ya Jehova kũu Jerusalemu, nĩguo makarĩe Bathaka ya Jehova Ngai wa Isiraeli.Nĩ ũndũ mũthamaki, o na anene ake, hamwe na kĩrĩndĩ gĩothe kĩrĩa kĩarĩ kũu Jerusalemu, nĩmaaciranĩire marĩe Baĩhaka mweri wa kerĩ.Nĩ gũkorũo matiahotire kũmĩrĩa ihinda rĩayo kĩũmbe, nĩ ũndũ athĩnjĩri-Ngai matieamũrĩte aingĩ a kũigana, kana andũ magĩkorũo monganĩte kũu Jerusalemu.Naguo ũndũ ũcio ũkĩonwo nĩ mũthamaki o na kĩrĩndĩ kĩu gĩothe atĩ nĩwagĩrĩire gwĩkwo.Tondũ ũcio magĩgĩtua watho wa atĩ ũhoro ũhunjanĩrio kũu Isiraeli guothe, kuuma Biri-shiba o nginya Dani, atĩ andũ moke Jerusalemu marĩĩre Bathaka ya Jehova, Ngai wa Isiraeli, kuo; nĩ ũndũ nĩhaathirĩte matukũ maingĩ matamĩrĩĩte o ta ũrĩa kwandĩkĩtwo.Tondũ ũcio atwari marũa magĩgĩthiĩ namo moimĩte he mũthamaki, o na anene ake, Isiraeli o na Juda guothe, o ta ũrĩa gwathanĩtwo nĩ mũthamaki, akoiga atĩrĩ, Inyuĩ ciana cia Isiraeli, garũrũkĩrai Jehova, Ngai wa Iburahimu, na Isaaka, o na Isiraeli, nĩ getha acokerere matigari manyu ma andũ arĩa mehonokirie moko-inĩ ma athamaki a Ashuri.Na mũtigatuĩke ta maithe manyu, na ariũ a ithe wanyu, arĩa maagararire watho wa Jehova, Ngai wa maithe mao, o nginya akĩmatiga, agĩtũma matũũra mao matuĩke maganjo, o ta ũũ mũkuona.Na rĩrĩ, rĩu tigai kũũmia ciongo, o ta ũrĩa maithe manyu maaciũmĩtie; no rĩrĩ, wĩheanei he Jehova, mũtonye handũ hake harĩa haamũre, o hau atuĩte haamũre tene na tene, na mũtungatagĩre Jehova, Ngai wanyu, nĩ getha marakara make manene mũno magarũrũke mamweherere.Nĩ ũndũ mũngĩcokerera Jehova-rĩ, ariũ a ithe wanyu, o na ciana cianyu, nĩmakaiguĩrũo tha nĩ andũ arĩa maamatahire, nao nĩmagacoka bũrũri ũyũ; nĩ gũkorũo Jehova, Ngai wanyu, nĩakinyagĩria andũ wega wake, na akaiyũrũo nĩ tha, na mũngĩmũcokerera ndakamũhutatĩria ũthiũ wake.Tondũ ũcio atwari marũa magĩgĩthiĩ makĩgeraga itũũra o itũũra kũndũ guothe bũrũri wa Efiraimu na Manase, o nginya Zebuluni; no rĩrĩ, andũ a matũũra macio nĩmaamathekereire nĩ kũmamena, makĩmanyarara.No o na gwatuĩka ũguo-rĩ, andũ amwe a Aasheri na Amanase o na Azebuluni nĩmenyihirie, magĩgĩthiĩ magĩkinya Jerusalemu.O nakuo Juda-rĩ, Ngai nĩaatũmire andũ akuo magĩe na ngoro o ro ĩmwe, nĩ getha meke o ta ũrĩa gwathanĩtwo nĩ mũthamaki, o na anene, na ũndũ wa uuge wa Jehova.Nakuo kũu Jerusalemu gũgĩkĩgomana andũ aingĩ, mweri wa kerĩ, nĩguo makarĩe gĩathĩ kĩu kĩa mĩgate ĩtarĩ mĩimbie; nao maarĩ kĩrĩndĩ kĩingĩ mũno.Nao makĩarahũka, makĩeheria igongona iria ciarĩ kũu Jerusalemu, o na igongona ciothe cia gũcinĩra ũbumba, nao magĩthiĩ nacio magĩciikia karũũĩ ga Kidironi.Magĩgĩthĩnja Bathaka mũthenya wa ikũmi na ĩna mweri wa kerĩ; nao athĩnjĩri-Ngai o na Alawii magĩgĩconoka, makĩĩamũra magĩĩtheria, magĩgĩtwara indo cia mahaki ma njino kũu nyũmba ya Jehova.Nao magĩkĩrũgama handũ hao o ta ũrĩa mũtugo wao watuĩtwo, o na ta ũrĩa watho wa Musa, mũndũ wa Ngai, watariĩ; athĩnjĩri-Ngai magĩkĩminjaminja thakame ĩrĩa maamũkĩrĩte manengeretwo nĩ Alawii.Nĩ ũndũ kwarĩ andũ aingĩ kĩrĩndĩ-inĩ kĩu mateamũrĩte, na tondũ ũcio, Alawii nĩo maaheirũo wĩra wa gũthĩnja nyamũ cia Bathaka nĩ ũndũ wa mũndũ o mũndũ ũrĩa ũtetheretie, nĩ getha mamaamũrĩre Jehova mamatherie.Nĩ ũndũ kĩrĩndĩ kĩingĩ kĩa andũ, naguo ũguo nĩ ta kuuga andũ aingĩ a Efiraimu, na Manase, na Isakaru, na Zebuluni, matietheretie, no nĩmaarĩire Bathaka ĩo matekũrũmĩrĩra ũhoro wayo ũrĩa wandĩkĩtwo. Nĩ ũndũ Hezekia nĩaamahoeire, akiuga atĩrĩ, Jehova ũrĩa mwega aroetĩkĩra kuohera mũndũ o wotheũrĩa ũroretie ngoro yake ũrongoria-inĩ wa Ngai, o we Jehova, Ngai wa maithe, o na aakorũo nĩ mũndũ ũteamũrĩte agetheria o ta ũrĩa rĩĩtheria rĩkoniĩ handũ harĩa haamũre rĩtariĩ.Nake Jehova agĩkĩigua Hezekia, akĩohera andũ acio.Nacio ciana cia Isiraeli, icio ciarĩ kũu Jerusalemu hĩndĩ ĩo, ikĩrĩa gĩathĩ kĩu kĩa mĩgate ĩtarĩ mĩimbie mĩthenya mũgwanja irĩ na gĩkeno kĩnene mũno, nao Alawii, o na athĩnjĩri-Ngai, makagoocaga Jehova mũthenya o mũthenya makĩmũinagĩra na inanda iria cianũkaga mũno.Nake Hezekia agĩkĩhe Alawii othe arĩa maarĩ ogĩ na ũtungati ũcio wa Jehova ndeto cia kũmomĩrĩria. Nakĩo gĩathĩ kĩu gĩgĩkĩrĩo mĩthenya ĩo yothe mũgwanja, gũkĩrutagwo magongona ma ũiguano, o na Jehova, Ngai wa maithe mao, agĩcokagĩrio ngatho.Nakĩo kĩrĩndĩ kĩu gĩothe gĩgĩciranĩra atĩ gĩikare gĩathĩ-inĩ kĩu mĩthenya ĩngĩ mũgwanja; nakĩo gĩgĩikara mĩthenya ĩngĩ mũgwanja gĩathĩ-inĩ gĩkenete mũno.Nĩ ũndũ Hezekia, mũthamaki wa Juda, nĩaaheete kĩrĩndĩ kĩu ndegwa ngiri ĩmwe cia kũrutwo igongona, o na mbũri ngiri mũgwanja; o nao anene makĩhe kĩrĩndĩ kĩu ndegwa ngiri ĩmwe, o na mbũri ngiri ikũmi; o nakĩo gĩkundi kĩnene gĩa athĩnjĩri-Ngai gĩkĩĩamũra.Nakĩo kĩrĩndĩ kĩu gĩothe kĩa Juda, kĩĩ hamwe na athĩnjĩri-Ngai o na Alawii, o na kĩrĩndĩ gĩothe kĩrĩa kĩoimĩte Isiraeli, o na andũ a kũngĩ arĩa moimĩte bũrũri wa Isiraeli hamwe na arĩa maatũire kũu Juda, magĩgĩkena.Na tondũ ũcio gũkĩgĩa gĩkeno kĩnene mũno kũu Jerusalemu; nĩ ũndũ kuuma o ihinda rĩa Suleimani, mũrũ wa Daudi, mũthamaki wa Isiraeli, gũtirĩ kwoneka ũndũ ta ũcio kũu Jerusalemu.Hĩndĩ ĩo athĩnjĩri-Ngai acio Alawii magĩgĩũkĩra makĩrathima andũ; naguo mũgambo wao ũkĩiguwo nĩ Ngai, o narĩo ihoya rĩao rĩgĩkinya kũu gĩikaro-inĩ gĩake gĩtheru, o kũu igũrũ matu-inĩ.Na rĩrĩ, maũndũ macio mothe maathira, Aisiraeli othe arĩa maarĩ hau magĩthiĩ matũũra-inĩ ma Juda, makiunanga itugĩ cia kũhoyũo, na magĩtemenga Maashera, o na magĩtharia matĩri ma kũndũ gũtũũgĩru, o na igongona, kũu Juda guothe na Benjamini, o na Efiraimu na Manase, o nginya magĩciananga ciothe biũ. Thutha wa ũguo ciana cia Isiraeli ciothe igĩkĩhũndũka, o mũndũ agĩcoka kũndũ kũrĩa egwatĩire gũgĩtuĩka gwake, o itũũra-inĩ rĩake.Nake Hezekia agĩtua atĩ gũcoke kũgĩa matuanĩra ma athĩnjĩri-Ngai o na Alawii o ta ũrĩa matuanĩra mao ma mawĩra maatariĩ, mũndũ o mũndũ wa athĩnjĩri-Ngai o na Alawii agwate wĩra wake ituanĩra-inĩ rĩake, wa kũruta mahaki ma njino, na magongona ma ũiguano, o na gũtungatĩra Jehova, na kũmũcokeria ngatho, na kũmũgoocagĩra ihingo-inĩ cia kĩraaro gĩake.O na ningĩ gĩcunjĩ kĩrĩa kĩaagĩrĩirũo nĩ kũrutwo nĩ mũthamaki, kiumĩte indo-inĩ ciake we mwene gĩkoniĩ mahaki ma njino, namo nĩmo magongona marĩa maarutagwo rũcinĩ na hwaĩ-inĩ, o na mahaki ma njino marĩa maarutagwo thabatũ ciothe, o na karũgamo-inĩ ka mweri hĩndĩ ciothe, o na ciathĩ-inĩ iria ciaigĩtwo, o ta ũrĩa kwandĩkĩtwo watho-inĩ wa Jehova, gĩcunjĩ kĩu gĩothe-rĩ, agĩathana akiuga kĩrutagwo o ta ũrĩa kwagĩrĩire.O na ningĩ agĩatha andũ arĩa maatũũraga Jerusalemu atĩ marutage gĩcunjĩ kĩa indo ciao gĩa kũheo athĩnjĩri-Ngai o na Alawii, nĩ getha andũ acio matuĩke atabarĩri a watho wa Jehova kĩũmbe.Na rĩrĩ, hĩndĩ ĩrĩa watho ũcio wathanĩtwo wamenyekire nĩ andũ othe-rĩ, ciana cia Isiraeli ikĩruta narua na ũtana maciaro ma mbere ma ngano, hamwe na ndibei, na maguta, na ũũkĩ, na uumithio wothe wa irio cia mĩgũnda; o na gĩcunjĩ gĩa ikũmi kĩa indo ciao ciothe magĩkĩruta na ũtana.Na rĩrĩ, ciana cia Isiraeli o na Juda, iria ciatũũraga matũũra ma Juda, o nacio igĩtwara gĩcunjĩ gĩacio gĩa ikũmi kĩa ndegwa ciacio o na kĩa mbũri; ningĩ gĩcunjĩ gĩa ikũmi kĩa indo ciacio iria ciaamũrĩtwo cia kũrutĩrũo Jehova Ngai wacio, igĩcitwara, igĩciiga irũndo.Naguo mweri wa ĩtatũ nĩguo ciaitĩkire kũrũnda indo icio irũndo, nacio igĩkĩrĩkia wĩra ũcio mweri wa mũgwanja.Na rĩrĩ, hĩndĩ ĩrĩa Hezekia, o na anene, maathiire makĩona irũndo icio, makĩgooca Jehova, o na makĩrathima andũ ake Isiraeli.Hĩndĩ ĩo Hezekia akĩhoya athĩnjĩri-Ngai o na Alawii ũhoro wa irũndo icio.Nake Azaria, mũthĩnjĩri-Ngai ũrĩa mũnene, wa nyũmba ya Zadoku, akĩmũcokeria akiuga atĩrĩ, Gwata hĩndĩ ĩrĩa andũ maambĩrĩirie kũrehe indo cia igongona gũkũ nyũmba ya Jehova-rĩ, nĩtũrĩĩte na tũkahũna, na tũgatigaria nyingĩ mũno, nĩ gũkorũo Jehova nĩarathimĩte andũ ake; nacio indo iria itigarĩte nĩcio ici tũhaĩte nyingĩ mũno haha.Hĩndĩ ĩo Hezekia agĩgĩathana akiuga atĩ tũnyũmba tũmwe twa nyũmba ya Jehova tũthondekwo; nao andũ magĩgĩtũthondeka o ta ũguo.Nao magĩgĩtonyia indo icio ciarutĩtwo, o na gĩcunjĩ kĩu gĩa ikũmi, hamwe na indo iria ciamũrĩirũo Jehova, o ta ũrĩa mehoketwo meke; nake mũnene wa gũcirora aarĩ Konania, Mũlawii, na wa kerĩ aarĩ Shimei, mũrũ wa ithe.Nao Jehieli, na Azazia, na Nahathu, na Asaheli, na Jerimothu, na Jozabadu, na Elieli, na Isimakia, na Mahathu, na Benaia, nĩo maarĩ anyabara me watho-inĩ wa Konania, na Shimei mũrũ wa ithe, nĩ ũndũ wa ũrĩa gwatuirũo ũguo nĩ Hezekia, mũthamaki, o na Azaria, mwathi wa nyũmba ya Jehova.Nake Kore wa Imuna, Mũlawii, ũrĩa waikaragia mũrango wa mwena wa irathĩro, nĩwe waroraga indo iria ciarutagĩrũo Ngai na ũndũ wa kwĩendera, nĩguo agayanagie indo iria irutĩirũo Jehova, o na iria nyamũre mũno.Na rĩrĩ, kũu matũũra-inĩ ma athĩnjĩri-Ngai aateithagio nĩ Edeni, na Miniamini, na Jeshua, na Shemaia, na Amaria, na Shekania, magakĩgayania ariũ a ithe wao indo na kĩhooto, arĩa anene na arĩa anyinyi, o ta ũrĩa matuanĩra ma wĩra wao maatariĩ;thengia arũme a thiritũ ya arĩa maakinyĩtie mĩaka ĩtatũ o na magakĩria hau magĩtarũo ta ũrĩa njiaro ciao ciatariĩ, arĩa maakoragwo mũndũ o mũndũ atonyete nyũmba ya Jehova arute wĩra ũrĩa aheetwo, o ta ũrĩa wĩra wake watariĩ matuanĩra-inĩ mao, na agakĩheerũo rũgai rũake rũa mũthenya o mũthenya kũu.Nao athĩnjĩri-Ngai maatarirũo o ta ũrĩa njiaro ciao ciatariĩ, o na ta ũrĩa nyũmba cia maithe mao ciatariĩ, hamwe na Alawii arĩa maakinyĩtie mĩaka mĩrongo ĩĩrĩ na magakĩria hau, o ta ũrĩa matuanĩra ma wĩra wao maatariĩ.Nao maatarirũo o ta ũrĩa njiaro cia ciana ciao ciothe, o na aka ao, o na ariũ ao, o na airĩtu ao, ciatariĩ kĩrĩndĩ-inĩ gĩothe nĩguo monage rũgai rũao, nĩ gũkorũo wĩra-inĩ ũcio wao wa andũ ehokeku nĩmeamũraga magetheria nĩ ũndũ wa wĩra ũcio mũtheru mũno;o na ningĩ ha ũhoro wa ariũ a Haruni arĩa athĩnjĩri-Ngai, arĩa maarĩ ithaka-inĩ ciao cia ũrĩithio cia matũũra-inĩ mao, itũũra o itũũra, nĩkwarĩ andũ amwe arĩa maagwetetwo marĩĩtwa mao a kũruta wĩra ũcio kĩũmbe, nĩguo magayagĩre arũme othe thĩinĩ wa athĩnjĩri-Ngai indo ciao, o na arĩa othe maatarirũo thĩinĩ wa Alawii o ta ũrĩa njiaro ciao ciatariĩ.Ũguo nĩguo Hezekia ekire kũu Juda guothe, agĩgĩĩka maũndũ marĩa monagwo marĩ mega, na merekereire, na ma kwĩhokwo, nĩ Jehova Ngai wake.Na mawĩra-inĩ mothe marĩa aaitĩkire kũruta makonainie na wĩra wa nyũmba ya Ngai, o na ũhoro-inĩ wa watho, o na wa kũrũmĩrĩra maathani nĩguo arongorie Ngai wake, maũndũ macio mothe-rĩ, aamekire na ngoro yake yothe; nake agĩkĩgaacĩra.Na rĩrĩ, maũndũ macio maathira, o macio ekire e mwĩhokeku-rĩ, Senakeribu, mũthamaki wa Ashuri, agĩgĩũka agĩtonya Juda, akĩamba hema ciake ahũrane na matũũra marĩa mairigĩtwo, acirĩire kũmahoota matuĩke make.Na rĩrĩ, Hezekia ona atĩ Senakeribu nĩ mũũku, na atĩ acirĩire kũhũrana na Jerusalemu-rĩ,agĩciranĩra na anene ake, o na andũ ake arĩa maarĩ njamba, atĩ mathike maĩ ma ithima iria ciarĩ na kũu nja ya itũũra; nao magĩkĩmũteithia gũcithika.Tondũ ũcio hagĩkĩũngana andũ aingĩ mũno, nao magĩthika ithima icio ciothe, o na karũũĩ karĩa gaathereragĩra kũu bũrũri ũcio gatagatĩ, makiugaga atĩrĩ, Kaĩ athamaki a Ashuri megũgĩũka gũkũ mone maĩ maingĩ ũũ nĩ ũndũ kĩ?Nake akĩĩũmĩrĩria, agĩaka rũthingo ruothe rũrĩa rũatharũkĩte, akĩrũambatia na igũrũ rũkĩiganana na mĩthiringo ĩrĩa ya nyũmba ndaya na igũrũ, o na agĩaka rũthingo rũngĩ na kũu nja, nakuo kũu Milo, itũũra-inĩ rĩa Daudi, agĩgwĩkĩra hinya mũno, o na agĩturithia indo cia mbaara, o na ngo nyingĩ mũno.Nao anene a ita akĩmatua arori a andũ, akĩmonganithĩria handũ harĩ kawerũ kĩhingo-inĩ gĩa itũũra, nake akĩmaarĩria na ũhoreri, akĩmera atĩrĩ,Gĩai na hinya, na mũũmĩrĩrie; menyai mwĩtigĩre, o na kana mũmake nĩ ũndũ wa mũthamaki wa Ashuri, o na kana ũndũ wa kĩrĩndĩ gĩothe kĩrĩa kĩĩ hamwe nake; nĩ gũkorũo ũrĩa wĩ hamwe na ithuĩ nĩ mũnene mũno gũkĩra arĩa me hamwe nake;Senakeribu ũcio-rĩ, nĩ hinya wa andũ ehokete; no rĩrĩ, Jehova Ngai witũ nĩwe wĩ hamwe na ithuĩ atũteithie, na atũhũranĩre mbaara. Nao andũ acio magĩgĩikara mehokete ndeto icio ciaaririo nĩ Hezekia, mũthamaki wa Juda.Na rĩrĩ, thutha wa maũndũ macio Senakeribu, mũthamaki wa Ashuri, akĩrekia ndungata ciake Jerusalemu, (nake agĩkorũo aikarĩte ang’etheire Lakishi e hamwe na njamba ciake ciothe cia ita,) akĩrekania he Hezekia, mũthamaki wa Juda, o na harĩ Ajuda othe arĩa maarĩ kũu Jerusalemu, akĩmera atĩrĩ,Senakeribu, mũthamaki wa Ashuri, ekũũria atĩrĩ, Nĩ kĩ mwĩhokete hihi, tondũ mũikarĩte o kũu itũũra-inĩ rĩu rĩa Jerusalemu thĩinĩ o nginya hĩndĩ ĩrĩa ndĩrĩrĩrigicĩria ndĩrĩtunyane?Githĩ Hezekia rĩrĩa ekuuga atĩ, Jehova Ngai witũ nĩegũtũhonokia atũrute moko-inĩ ma mũthamaki wa Ashuri, ti kũhenereria ekũmũhenereria mũrekererio ng’aragu ĩmũũrage, o na nyota?Hezekia o ro ũcio-rĩ, githĩ tiwe weheririe matĩri make ma kũndũ gũtũũgĩru o na igongona ciake, agĩatha Juda na Jerusalemu, akĩmera ũũ: Mũrĩinamagĩrĩra o mbere ya kĩgongona kĩmwe mũkĩhoya Ngai, na mũcinagĩre ũbumba o igũrũ rĩakĩo?Kaĩ mũtoĩ ũrĩa niĩ mwene, o na aa baba, twaneka andũ othe a mabũrũri marĩa mangĩ? Kwĩ hĩndĩ ngai cia ndũrĩrĩ iria nyene mabũrũri macio irĩ ciahota kũmahonokia, ikĩmaruta moko-inĩ makwa na njĩra o na ĩrĩkũ?Nĩ ngai ĩrĩkũ, thĩinĩ wa ngai ciothe cia ndũrĩrĩ iria aa baba maaninire biũ, ĩrĩ yahota kũhonokia andũ ayo ĩkĩmaruta moko-inĩ makwa, atĩ nĩkĩo mũgwĩciria atĩ Ngai wanyu aahota kũmũhonokia, amũrute moko-inĩ makwa?Tondũ ũcio menyai mũreke Hezekia amũhenie, kana amũgucĩrĩrie mwĩtĩkĩre ũndũ ũcio, o na kana mũmwĩtĩkie; nĩ ũndũ-rĩ, gũtirĩ ngai ya rũrĩrĩ o na rũrĩkũ, o na kana ya ũthamaki o na ũrĩkũ, ĩrĩ yahota kũhonokia andũ ayo ĩkĩmaruta moko-inĩ makwa, o na moko-inĩ ma aa baba; kaĩ Ngai wanyu arĩ we ũrĩkĩhota kũmũhonokia amũrute moko-inĩ makwa atĩa?Nacio ndungata ciake igĩkĩrĩrĩria kwaria ndeto cia gũcambia Jehova Ngai, o na Hezekia ndungata yake.Ningĩ akĩandĩka marũa ma kũmenereria Jehova, Ngai wa Isiraeli, o na kũmũcambia, akiuga atĩrĩ, O ta ũrĩa ngai cia ndũrĩrĩ cia mabũrũri marĩa mangĩ itaahonokirie andũ a cio, imarute moko-inĩ makwa-rĩ, ũguo noguo Ngai wa Hezekia arĩaga kũhonokia andũ ake, amarute moko-inĩ makwa.Nao andũ acio makĩanĩrĩra na mũgambo mũnene makĩarĩria andũ a Jerusalemu arĩa maarĩ rũthingo-inĩ igũrũ na mwarĩrie wa Ayahudi, nĩguo mamamakie, na mamanyarire, nĩ getha matunyane itũũra rĩu.Nao magĩkĩaria ũhoro wa Ngai wa Jerusalemu, makamũgerekania na ngai iria ingĩ cia ndũrĩrĩ cia gũkũ thĩ, o iria ithondekagwo na moko ma andũ.Nake Hezekia, ũcio mũthamaki, o na Isaia, mũnabii, mũrũ wa Amozu, makĩhoya Ngai nĩ ũndũ wa ũhoro ũcio, magĩkaĩra Ũrĩa wĩ igũrũ.Nake Jehova agĩkĩrekia mũraika, akĩnina njamba iria irĩ hinya ciothe, o na atongoria na anene a ita, kũu kĩraaro-inĩ kĩa mũthamaki wa Ashuri. Na tondũ ũcio Senakeribu agĩcoka bũrũri wake atukĩte gĩthiithi nĩ thoni. Na hĩndĩ ĩrĩa aatonyire nyũmba ya ngai yake, andũ amwe arĩa moimĩte mũthimo wake kĩũmbe makĩmũũragĩra kuo na rũhiũ rũa njora.Ũguo nĩguo Jehova aahonokirie Hezekia, o na andũ arĩa maatũũraga Jerusalemu, akĩmaruta moko-inĩ ma Senakeribu, mũthamaki wa Ashuri, o na akĩmaruta moko-inĩ ma thũ iria ingĩ ciao ciothe, nake agĩkĩmagitĩra na ndwere ciothe.Nao andũ aingĩ magĩgĩtwarĩra Jehova iheo o kũu Jerusalemu, o nacio indo cia goro magĩcitwarĩra Hezekia, mũthamaki wa Juda; na tondũ ũcio agĩtũũra atĩĩkĩte mũno nĩ andũ a ndũrĩrĩ ciothe gwata hĩndĩ ĩo.Na rĩrĩ, matakũ-inĩ o ro macio Hezekia nĩaarũarire agĩtigaria hanini akue nake agĩkĩhoya Jehova; nake Jehova akĩaria nake, akĩmũhe kĩmenyithia.No rĩrĩ, Hezekia ndaigana gũcokeria Ngai ngatho nĩ ũndũ wa ũndũ ũcio aamwĩkĩte wa kũmũguna; nĩ gũkorũo nĩetũũgĩririe na ngoro; na tondũ ũcio Jehova agĩkĩmũtũkũyanĩra, we mwene, o na Juda na Jerusalemu.No rĩrĩ, Hezekia nĩaacokire kwĩnyihia, agĩtiga mwĩtĩo ũcio wa ngoro yake, we mwene, o na andũ arĩa maatũũraga Jerusalemu, na tondũ ũcio matũkũya macio ma Jehova makĩaga kũmakora matukũ-inĩ ma Hezekia.Nake Hezekia aakĩrĩ na ũtonga mũingĩ mũno, o na agatĩĩka; agĩgĩĩthondekera kũndũ gwa kũigwo mũthithũ wa betha, na thahabu, na tũhiga twa goro, o na mahuti marĩa manungaga wega, na ngo, na mĩthemba yothe ya ando iria njega;o na agĩakithia makũmbĩ ma gũitwo uumithio wa irio, na ndibei, o na maguta; ningĩ agĩakithia ciugũ cia mĩthemba yothe ya ũhiũ, o na icegũ cia mbũri.O na ningĩ agĩĩthurĩra matũũra mamwe matuĩke make, o na akĩgĩa na ndũru nyingĩ mũno cia mbũri na ng’ombe; nĩ gũkorũo Ngai nĩaamũheete indo nyingĩ mũno.Ningĩ Hezekia o ro ũcio nĩwe wahingĩrĩirie gĩthima kĩa rũgongo igũrũ kĩa maĩ ma Gihoni agĩtũma matherere makinye o mũhuro mwena wa ithũĩro wa itũũra rĩa Daudi. Nake Hezekia agĩgĩikara agaacĩire mawĩra-inĩ make mothe marĩa aarutaga.No rĩrĩ, ha ũhoro ũkoniĩ andũ arĩa maareketio nĩ anene a Babuloni, o acio maareketio kũrĩ we magatuĩrie ũhoro wa maũndũ ma kũgegania marĩa mekĩtwo kũu bũrũri wake-rĩ, Ngai nĩaamwehereire nĩguo amũgerie, amenye maũndũ mothe marĩa marĩ ngoro-inĩ yake.Na rĩrĩ, ciĩko iria ingĩ cia Hezekia, o na maũndũ mega marĩa ekire, atĩrĩrĩ, nĩ maandĩke ibuku-inĩ rĩa athamaki a Juda na Isiraeli, o hau haandĩkĩtwo mohoro marĩa mũnabii ti Isaia wa Amozu onirio na kĩoneki.Nake Hezekia agĩkoma hamwe na maithe, nao andũ makĩmũthika ihaicĩro-inĩ rĩa mbĩrĩra-inĩ cia ariũ a Daudi; nao Ajuda othe, o na andũ othe arĩa maatũũraga Jerusalemu, magĩĩka maũndũ ma kuonania ũrĩa mamũtĩĩte hĩndĩ ĩo aakuire. Nake Manase, mũrũwe, agĩgĩthamaka ithenya rĩake.Na rĩrĩ, Manase aarĩ wa mĩaka ikũmi na ĩĩrĩ hĩndĩ ĩrĩa aambĩrĩirie gũthamaka; agĩthamaka mĩaka mĩrongo ĩtano na ĩtano kũu Jerusalemu.Nake agĩĩka maũndũ marĩa monagwo marĩ moru nĩ Jehova, o ta ũrĩa maũndũ marĩa me thahu ma ndũrĩrĩ maatariĩ, o ndũrĩrĩ icio Jehova aaingatire agĩcieheria mbere ya ciana cia Isiraeli.Nĩ ũndũ nĩaacokire gwaka matĩri marĩa ithe Hezekia aatharĩtie; o na agĩakithia igongona cia kũhoerũo Mabaali, o na agĩthondekithia Maasherothu, na akĩinamĩrĩra mbũtũ yothe ya igũrũ akĩmĩhoya, na akĩmĩtungatĩra.Ningĩ agĩakithia igongona kũu nyũmba ya Jehova thĩinĩ, o nyũmba ĩo Jehova oigĩte ũhoro wayo atĩrĩ, Kũu Jerusalemu nĩkuo rĩĩtwa rĩakwa rĩrĩtũũraga tene na tene.Nake agĩakithĩria mbũtũ yothe ya igũrũ igongona o kũu nja cierĩ cia nyũmba ya Jehova.O na ningĩ akĩhĩtũkithĩria ciana ciake mwaki-inĩ kũu gĩtuamba-inĩ kĩa mũrũ wa Hinomu, na agĩtũũra aragũragia, o na agatuĩragia nyoni yake, o na agĩtuĩka mũrogi, o na agathiaga kũrĩ andũ arĩa marĩ na maroho maragũraga, o na arogi; nake agĩkĩrĩrĩria gwĩka maũndũ maingĩ marĩa monagwo marĩ moru nĩ Jehova, agĩkĩmũthirĩkia nĩguo arakare.Naguo mũhianano wa gwacũhio, o ũcio wa kũhoyũo ũrĩa aathondekete, akĩũiga nyũmba ya Ngai thĩinĩ, o ĩo Ngai aaheete Daudi, o na Suleimani mũrũwe, ũhoro wayo, akoiga atĩrĩ, Nyũmba ĩno, o na gũkũ Jerusalemu, itũũra rĩrĩ ’thurĩte mĩhĩrĩga-inĩ yothe ya Isiraeli-rĩ, nĩkuo ngũtũũria rĩĩtwa rĩakwa tene na tene;na ndĩgatũma magũrũ ma Aisiraeli macoke kũũrũra o na hanini moime bũrũri ũrĩa ndatuire wa maithe manyu, mangĩkorũo nĩmarĩĩkaga o ũndũ ũyũ, atĩ mamenyagĩrĩre gwĩka maũndũ mothe marĩa ndamaathire, namo nĩmo watho wothe, o na irĩra cia watho wa kũrũmĩrĩrũo, o na mĩtugo ĩrĩa ĩtuĩtwo ya kũrũmĩrĩrũo, o maũndũ marĩa maaheirũo ũhoro wamo nĩ Musa.Nake Manase agĩkĩhĩtithia Juda, o na andũ arĩa maatũũraga Jerusalemu, o nginya magĩgĩĩka ũũru gũkĩra ũrĩa wekagwo nĩ ndũrĩrĩ icio Jehova aainire ciehere mbere ya ciana cia Isiraeli.Nake Jehova akĩarĩria Manase, o na andũ ake; no matiigana kũigua o na hanini.Na tondũ ũcio Jehova agĩkĩmarehĩthirie anene a mbũtũ cia ita cia mũthamaki wa Ashuri, nao makĩnyita Manase, makĩmuoha na mĩnyororo, magĩkĩmũtwara Babuloni ohetwo na bĩngũ.Na rĩrĩa aagwatirũo nĩ thĩna ũcio agĩgĩthaitha Jehova, Ngai wake, o na akĩĩnyihĩria Ngai wa maithe mũno.Nake akĩmũhoya, nake Ngai agĩĩtĩkĩra ihoya rĩake, akĩigua gũthaithana gwake, akĩmũcokithia Jerusalemu ũthamaki-inĩ wake. Hĩndĩ ĩo Manase agĩkĩmenya atĩ ti-itherũ Jehova nĩwe Ngai.Na rĩrĩ, thutha wa maũndũ macio Manase agĩaka rũthingo rũa na nja o kũu itũũra rĩa Daudi, mwena wa ithũĩro wa Gihoni, kũu kĩanda-inĩ o nginya itonyero-inĩ rĩa kĩhingo kĩrĩa gĩĩtagwo Kĩhingo gĩa Ciũngũyũ, akĩrũthiũrũrũkia Ofeli; nake akĩrũambatia na igũrũ handũ haraya ma; na ningĩ akĩiga anene a mbũtũ cia ita arĩa njamba matũũra-inĩ ma Juda marĩa maairigĩtwo.O nacio ngai iria cia kũngĩ agĩciruta nyũmba ya Jehova, agĩcieheria kuo, o na mũhianano ũcio aaigĩte kuo, o na igongona ciothe iria aakĩte kĩrĩma-inĩ kĩa nyũmba ya Jehova, o na kũu Jerusalemu, agĩciikia na kũu nja ya itũũra.Ningĩ agĩcokereria kĩgongona kĩa Jehova, o na akĩrutĩra magongona ma ũiguano igũrũ rĩakĩo, o na ma gũcokeria Ngai ngatho, nake agĩgĩatha Ajuda matungatagĩre Jehova, Ngai wa Isiraeli.No rĩrĩ, andũ no maatũire marutagĩra magongona matĩri-inĩ ma kũndũ gũtũũgĩru, no maamarutagĩra Jehova Ngai wao wiki.Na rĩrĩ, ciĩko iria ingĩ cia Manase, o na ihoya rĩake rĩrĩa aahoire Ngai wake, o na ciugo cia andũ arĩa oni maũndũ arĩa maaririe nake rĩĩtwa-inĩ rĩa Jehova, Ngai wa Isiraeli-rĩ, atĩrĩrĩ, maũndũ macio nĩmaandĩkanĩirio hamwe na ciĩko cia athamaki a Isiraeli.O narĩo ihoya rĩake, na ũrĩa Ngai aarĩĩtĩkĩrire, o na kwĩhia kũrĩa guothe ehirie, o na kwagarara watho, o na kũndũ kũrĩa aakire matĩri ina kũndũ gũtũũgĩru, o na kũrĩa ehandĩire Maashera, o na mĩhianano ya gwacũhio, o mbere ya ataanenyihia-rĩ, atĩrĩrĩ, maũndũ macio nĩ maandĩke ibuku-inĩ rĩa ũhoro wa arĩa oni maũndũ.Nake Manase agĩkoma hamwe na maithe, nao andũ makĩmũthika nyũmba yake we mwene thĩinĩ; nake Amoni, mũrũwe, agĩthamaka ithenya rĩake.Na rĩrĩ, Amoni aarĩ wa mĩaka mĩrongo ĩĩrĩ na ĩĩrĩ hĩndĩ ĩrĩa aambĩrĩirie gũthamaka, agĩthamaka mĩaka ĩĩrĩ Jerusalemu.Nake agĩgĩĩka maũndũ marĩa monagwo marĩ moru nĩ Jehova, o ta ũrĩa ithe, Manase, ekire; nake Amoni agĩkĩrutĩra mĩhianano yothe ya gwacũhio magongona, o ĩo ithe, Manase, aathondekithĩtie, o na akĩmĩtungatĩra.Nake ndaigana kwĩnyihĩria Jehova, ta ũrĩa ithe, Manase, aamwĩnyihĩirie; no rĩrĩ, Amoni ũcio nĩ gũkĩrĩrĩria aakĩrĩrĩirie kwagarara watho.Nacio ndungata ciake igĩkĩmũgĩĩra ndundu imũũkĩrĩre, nacio igĩkĩmũũragĩra o kũu nyũmba yake mwene thĩinĩ.No rĩrĩ, andũ a bũrũri ũcio nĩmoragire andũ othe arĩa maagĩĩrĩire mũthamaki ũcio ti Amoni ndundu ya kũmũũkĩrĩra; nao andũ acio a bũrũri wake magĩgĩtua Josia, mũrũwe, mũthamaki ithenya rĩake.Na rĩrĩ, Josia aarĩ wa mĩaka ĩnana hĩndĩ ĩrĩa aambĩrĩirie gũthamaka, agĩthamaka mĩaka mĩrongo ĩtatũ na ũmwe Jerusalemu.Nake agĩĩka maũndũ marĩa monagwo nĩ Jehova marĩ mega, o na akĩrũmĩrĩra mĩthiĩre ĩrĩa yothe ithe, Daudi, aathiaga nayo, na ndaigana gũkerũra na mwena wa ũrĩo o na kana wa ũmotho.Nĩ ũndũ mwaka wa ĩnana ĩrĩa aakorirũo athamakĩte, ihinda o rĩu aarĩ mũnyinyi, nĩguo aambĩrĩirie kũrongoria Ngai wa ithe, Daudi; naguo mwaka wa ikũmi na ĩĩrĩ akĩambĩrĩria gũtheria kũu Juda, o na Jerusalemu, agĩthengia matĩri, na Maashera, o na mĩhiianano ya gwacũhio, o na ya gũtwekio.Nao andũ ake magĩkiunanga igongona cia Mabaali arĩ o ho akĩĩonagĩra ũndũ ũcio, o na mĩhianano ya riũa ĩrĩa yaigĩtwo igũrũ rĩacio, akĩmĩtemengithia; o na Maashera, o na mĩhianano ya gwacũhio na ya gũtwekio, akĩmiunangithia tũcunjĩ, akĩmĩhehenjithia ĩgĩtuĩka rũkũngũ, akĩrũminjithia mbĩrĩra-inĩ cia andũ arĩa maamĩrutagĩra igongona.Namo mahĩndĩ ma athĩnjĩri-Ngai ayo akĩmacinithĩria igongona-inĩ igũrũ; agĩgĩtheria kũu Juda na Jerusalemu.Ningĩ ũguo noguo ekire matũũra ma Manase na Efiraimu, o na ma Simeoni, o nginya Nafitali, kũu kwarĩ o maganjo.Agĩcoka akiunangithia igongona, na akĩhũrangithia Maashera, o na mĩhianano ya gwacũhio, akĩmĩhehenjangithia ĩgĩtuĩka mũtutu, o na agĩtemengithia mĩhianano yothe ya riũa bũrũri wothe wa Isiraeli, agĩgĩcoka Jerusalemu.Na rĩrĩ, mwaka wa ikũmi na ĩnana ĩrĩa aakorirũo athamakĩte, o hĩndĩ ĩrĩa aakorirũo atheretie bũrũri ũcio, o na nyũmba ya Ngai-rĩ, akĩrekia Shafani wa Azalia, na Maaseia, barũthi wa itũũra, na Joa wa Joahazu, mwandĩki maũndũ ma ihinda rĩu, magacokererie nyũmba ya Jehova, Ngai wake, kũrĩa yatharũkĩte.Nao magĩkinya he Hilikia, mũthĩnjĩri-Ngai ũrĩa mũnene, makĩmũnengera mbia iria ciatwarĩtwo kũu nyũmba ya Ngai, o icio Alawii arĩa maaikaragia mũrango maahothithĩtie harĩ Amanase, o na Aefiraimu, o na harĩ matigari mothe ma andũ a Isiraeli, o na harĩ Ajuda othe na Abenjamini, o na andũ arĩa maatũũraga Jerusalemu.Nao magĩcinengera aruti wĩra arĩa arori a nyũmba ya Jehova; nao andũ arĩa maarutaga wĩra kũu nyũmba ya Jehova thĩinĩ magĩcineana ithondekithie nyũmba ĩo, o na imĩcokererithie kũrĩa yatharũkĩte;naguo ũguo nĩ ta kuuga magĩcinengera atharamara, o na aaki, nĩguo magũre mahiga maicũhie, o na mĩratho, o na mahaarĩrie mĩtĩ mĩtungu ya gwĩkĩrũo nyũmba iria athamaki a Juda maatharĩtie.Nao andũ acio magĩkĩruta wĩra ũcio o wega mehokekete; nao anyabara ao a kũrutithia wĩra ũcio maarĩ Jahathu na Obadia, Alawii, ariũ a Merari; na Zekaria na Meshulamu, ariũ a Akohathu ningĩ nĩkwarĩ Alawii amwe angĩ arĩa maarĩ ogĩ na kũhũra inanda.Ningĩ andũ acio nĩo maarĩ anyabara a arĩa maakuuaga mĩrigo, na nĩo maarutithagia andũ othe wĩra wa mĩthemba yothe ũrĩa warutagwo kũu; o na ningĩ thĩinĩ wa Alawii acio nĩkwarĩ aandĩki-marũa, o na anene a gwathana, o na aikaria mĩrango.Na hĩndĩ ĩrĩa maarutaga mbia iria ciatwarĩtwo nyũmba ya Jehova, Hilikia, mũthĩnjĩri-Ngai, akĩona ibuku rĩa watho wa Jehova o ũrĩa waheanĩtwo nĩ Musa.Nake Hilikia agĩgĩcokia akĩĩra Shafani, ũcio mwandĩki-marũa atĩrĩ, Nĩndona ibuku rĩa watho gũkũ nyũmba ya Jehova. Nake Hilikia agĩkĩnengera Shafani ibuku rĩu.Nake Shafani akĩrĩtwarĩra mũthamaki, agĩcoka akĩhe mũthamaki ũhoro, akĩmwĩra atĩrĩ, Wĩra wothe ũrĩa waheirũo ndungata ciaku-rĩ, nĩiraũruta.O nacio mbia iria cionekire nyũmba ya Jehova-rĩ, nĩmacirutĩte ciothe magacinengera anyabara, o na aruti wĩra.Ningĩ Shafani, mwandĩki-marũa, akĩhe mũthamaki ũhoro ũyũ, akĩmwĩra atĩrĩ, Hilikia, mũthĩnjĩri-Ngai, nĩaa’nengera ibuku. Nake Shafani agĩgĩthomera maũndũ marĩa maarĩ thĩinĩ warĩo hau mbere ya mũthamaki.Na gũgĩkinya atĩrĩ, atĩ mũthamaki aaigua ciugo cia watho ũcio, agĩtembũranga nguo ciake.Nake mũthamaki agĩatha Hilikia, na Ahikamu wa Shafani, na Abidoni wa Mika, o na Shafani, mwandĩki-marũa, na Asaia, ndungata ya mũthamaki, akĩmera atĩrĩ,Thiĩi mũnduĩrĩrie ũhoro he Jehova twĩ na andũ arĩa matigarĩte Isiraeli o na Juda, ũkoniĩ ciugo cia ibuku rĩrĩ rĩonetwo; nĩ gũkorũo matũkũya ma Jehova marĩa megũitwo igũrũ riitũ nĩ manene mũno, nĩ ũndũ maithe maitũ matiamenyereire ciugo cia Jehova, nĩguo mekage maũndũ mothe marĩa maandĩkĩtwo ibuku-inĩ rĩrĩ.Tondũ ũcio Hilikia, o na andũ arĩa maathĩtwo nĩ mũthamaki, magĩthiĩ kwĩ Hulida, mũnabii mũndũ-wa-nja, mũka wa Shalumu, mũrũ wa Tokathu wa Hasara, ũrĩa waikaragia nguo cia mũthamaki; (nake mũtumia ũcio aatũũraga Jerusalemu o handũ harĩa hetagwo Gatũũra ga Kerĩ;) nao magĩkĩaranĩria nake makĩmũhe ũhoro ũcio.Nake akĩmera atĩrĩ, Jehova, Ngai wa Isiraeli, oigĩte ũũ: Atĩrĩrĩ, ĩrai mũndũ ũrĩa ũmũrekirie harĩ niĩ ciugo ici:Jehova oigĩte ũũ: Atĩrĩrĩ, nĩngarehithĩrie kũndũ gũkũ ũũru, o na ndĩũrehithĩrie andũ arĩa matũũraga kuo, makinyĩrũo nĩ irumi ciothe iria ciandĩkĩtwo ibuku-inĩ rĩu andũ mathomeire mbere ya mũthamaki wa Juda:nĩ ũndũ nĩmaatiganire na niĩ, magĩcinĩra ngai ingĩ ũbumba, magĩ’thirĩkia na mawĩra mothe marĩa maarutaga na moko mao nĩguo ndakare; tondũ ũcio matũkũya makwa nĩmagaitwo handũ haha, na matikahorahora.No rĩrĩ, ha ũhoro wa mũthamaki wa Juda, ũcio ũmũrekirie mũtuĩrie ũhoro he Jehova-rĩ, mwĩrei ũũ: Atĩrĩrĩ, Jehova, Ngai wa Isiraeli, oigĩte ũũ: Ha ũhoro wa ciugo icio ũiguĩte-rĩ,tondũ ngoro yaku nĩyororoire, na ũkĩĩnyihia mbere ya Ngai waigua mohoro make ma ũrĩa ekwenda kũhũra kũndũ gũkũ, hamwe na andũ arĩa magũtũũraga, nawe ũkĩĩnyihia mbere yakwa, ũgĩtembũranga nguo ciaku, ũkĩrĩrĩra maithori mbere yakwa-rĩ, niĩ na niĩ nĩndaigua ũhoro waku; ũguo nĩguo Jehova oiga.Atĩrĩrĩ, nĩngagũturanĩra na mathoguo, na nĩũgakuuwo ũtwarũo mbĩrĩra-inĩ yaku na thayũ, o namo maitho maku matikona maũndũ marĩa mothe moru ngarehe kũndũ gũkũ, o na ndehere andũ arĩa magũtũũraga. Nao magĩgĩcokeria mũthamaki ũhoro ũcio.Hĩndĩ ĩo mũthamaki agĩkĩrekania akĩũnganithia athuri othe a Juda o na a Jerusalemu.Agĩkĩambata agĩkinya nyũmba ya Jehova, me na andũ othe a Juda, o na arĩa maatũũraga Jerusalemu, o na athĩnjĩri-Ngai, na Alawii, o na andũ arĩa angĩ othe, arĩa anene o na arĩa anyinyi; nake akĩmathomera ciugo ciothe cia ibuku rĩu rĩa kĩrĩkanĩro, o rĩu rĩonirũo nyũmba ya Jehova thĩinĩ, nao makĩĩiguĩra na matũ mao.Nake mũthamaki akĩrũgama handũ hake, akĩrĩkanĩra kĩrĩkanĩro na Jehova, arĩ mbere yake, gĩa atĩ nĩarĩmũrũmagĩrĩra na amenyagĩrĩre maathani make, o na maũira make, o na irĩra cia watho wake wa kũrũmĩrĩrũo, na ngoro yake yothe, o na muoyo wake wothe, o na ekage mohoro ma kĩrĩkanĩro marĩa maandĩke ibuku-inĩ rĩu.Ningĩ agĩtũma atĩ andũ othe arĩa monekire kũu Jerusalemu na Benjamini meĩkĩre ho kĩrĩkanĩro-inĩ kĩu. Nao andũ a Jerusalemu magĩgĩtũũra mekaga maũndũ maringaine na kĩrĩkanĩro kĩu kĩarĩkanĩirũo nĩo na Ngai, o Ngai wa maithe mao.Nake Josia agĩkĩeheria maũndũ mothe marĩa me thahu ma mabũrũri ma ciana cia Isiraeli, na agĩtũma atĩ andũ othe arĩa monekire kũu Isiraeli matungatĩre Jehova Ngai wao, o kũmũtungatĩra kũna. Namo matukũ make mothe andũ acio matiigana gũtiga kũrũmĩrĩra Jehova, Ngai wa maithe mao.Nake Josia agĩkĩrĩĩra Bathaka ya Jehova o kũu Jerusalemu; nao andũ magĩthĩnja Bathaka ĩo mũthenya wa ikũmi na ĩna wa mweri wa mbere.Nake akĩiga athĩnjĩri-Ngai mawĩra-inĩ mao, o na gĩtũma magĩe na kĩyo gĩa gũtungatĩra Jehova nyũmba-inĩ yake.Nao Alawii arĩa maarutaga Aisiraeli othe maũndũ, o acio maamũrĩirũo Jehova, akĩmera ũũ: Atĩrĩrĩ, ithandũkũ rĩa Ngai rĩrĩa itheru rĩtwarei nyũmba ĩrĩa yaakirũo nĩ Suleimani, mũrũ wa Daudi, mũthamaki wa Isiraeli, mũrĩige kuo; rĩtigacoka gũkuuwo nĩ inyuĩ na ciande o na rĩ; rĩu tungatĩrai Jehova Ngai wanyu, o na andũ ake Isiraeli.Na mwĩhaarĩrie o ta ũrĩa mbarĩ cia maithe manyu itariĩ, o na ta ũrĩa matuanĩra ma wĩra wanyu matariĩ, ningĩ o ta ũrĩa Daudi, mũthamaki wa Isiraeli, aandĩkire, o na ta ũrĩa Suleimani mũrũwe aandĩkire.Na mũrũgamage handũ harĩa haamũre o ta ũrĩa mbarĩ cia maithe ma ariũ a ithe wanyu, ciana cia andũ arĩa matarĩ Alawii, igayũkanĩte; na mũreke kũgĩe andũ amwe a mbarĩ ĩmwe ya Alawii nĩ ũndũ wa mbarĩ o mbarĩ ciao.Mũgĩcoke mũthĩnje Bathaka, o na mwĩamũre mwĩtherie, na mũthondeke ũhoro nĩguo ariũ a ithe wanyu mekage o ta ũrĩa uuge wa Jehova, ũrĩa waheanirũo nĩ Musa, ũtariĩ.Nake Josia agĩkĩhe ciana cia andũ acio mataarĩ Alawii tũtũrũme, na tũũri tũrutĩtwo rũũru-inĩ rũa mbũri, natuo tuothe twarĩ twa kũrutwo igongona rĩa Bathaka, agĩkĩhe andũ othe arĩa maarĩ ho, nao maarĩ andũ ngiri mĩrongo ĩtatũ magĩtarũo; na akĩmahe ndegwa ngiri ithatũ, nacio icio cioimĩte indo-inĩ cia mũthamaki.Nao anene ake makĩruta indo cia magongona na kwĩendera na ngoro ciao, magĩcihe athĩnjĩri-Ngai na Alawii, o na andũ arĩa angĩ. Nao Hilikia, na Zekaria, na Jehieli, arĩa maarĩ aathani a nyũmba ya Ngai, makĩhe athĩnjĩri-Ngai mbũri ngiri igĩrĩ na magana matandatũ cia kũrutwo igongona rĩa Bathaka, o na ndegwa magana matatũ.Nao anene amwe a Alawii, nao nĩo Konania, me na Shemaia na Nethaneli, ariũ a ithe, o na Hashabia, na Jeieli, na Jozabadi, makĩhe Alawii mbũri ngiri ithano cia igongona rĩa Bathaka, o na ndegwa magana matano.Ũguo nĩguo wĩra ũcio watabarĩirũo, nao athĩnjĩri-Ngai makĩrũgama o handũ hao, o nao Alawii magĩikara o ta ũrĩa ituanĩra rĩa wĩra wao rĩatariĩ, o ta ũrĩa gwathanĩtwo nĩ mũthamaki.Nayo Bathaka ĩgĩgĩthĩnjwo, nao athĩnjĩri-Ngai makĩminjaminja thakame ĩrĩa maamũkĩrĩte na moko; nao Alawii nĩo maathĩnjire ũhiũ ũcio.Nao makĩeheria nyama iria cia mahaki ma njino, nĩ getha igayanĩrio andũ a nyũmba cia maithe ma ciana cia andũ arĩa matarĩ Alawii, o ta ũrĩa ciagayũkanĩte, nĩguo Jehova arutĩrũo igongona, o ta ũrĩa kwandĩkĩtwo ibuku-inĩ rĩa Musa. Naguo ũguo noguo mekire ũhoro-inĩ wa ndegwa.Nao makĩhĩhia nyama cia Bathaka na mwaki o ta ũrĩa mũtugo wa kũrũmĩrĩrũo watuĩtwo; nacio nyama iria nyamũrĩre igongona magĩciruga na nyũngũ, o na iteng’ũ, o na nyũngũ cia igera, magĩcitwarĩra ciana ciothe cia andũ arĩa matarĩ Alawii o narua.Thutha wa ũguo magĩgĩĩthondekera o ene, o na athĩnjĩri-Ngai; nĩ gũkorũo athĩnjĩri-Ngai, ariũ a Haruni, maarĩ na mĩhang’o ya kũruta mahaki ma njino, o na maguta, nginya o ũtukũ; kĩu nĩkĩo gĩtũmi kĩa Alawii methondekere o ene, o na mathondekere athĩnjĩri-Ngai, acio ariũ a Haruni.Nao aini nyĩmbo arĩa ariũ a Asafu maaikarĩte o handũ hao, o ta ũrĩa gwathanĩtwo nĩ Daudi, na Asafu, na Hemani, o na Jeduthuni, ũrĩa wonagĩra mũthamaki maũndũ; o nao andũ arĩa maaikaragia mĩrango maarĩ o kũu mĩrango-inĩ ĩo yothe; nao matiarĩ na bata wa gũtiga wĩra wao, nĩ gũkorũo Alawii acio ariũ a ithe wao nĩmaamathondekeire indo ciao cia Bathaka.Ũguo nĩguo wĩra ũcio wothe wa Jehova wa kũrĩa Bathaka wathondekirũo mũthenya o ro ũcio, o na ũrĩa wa kũrutĩra Jehova mahaki ma njino kĩgongona-inĩ gĩake, o ta ũrĩa gwaathanĩtwo nĩ mũthamaki Josia.Nacio ciana cia Isiraeli iria ciakĩrĩ ho ikĩrĩa Bathaka hĩndĩ ĩo o na gĩathĩ kĩa mĩgate ĩtarĩ mĩimbie matukũ mũgwanja.Na rĩrĩ, gwata matukũ ma Samueli, ũrĩa warĩ mũnabii, gũtiarĩĩtwo Bathaka ĩngĩ ta ĩo kũu Isiraeli, o na kana mũthamaki o na ũrĩkũ wa athamaki a Isiraeli akĩrĩa Bathaka ta ĩo yarĩirũo nĩ Josia, me hamwe na athĩnjĩri-Ngai o na Alawii, o na Ajuda na Aisiraeli othe arĩa maarĩ ho, o na andũ arĩa maatũũraga Jerusalemu.Nakĩo gĩathĩ kĩu kĩa Bathaka kĩarĩirũo mwaka wa ikũmi na ĩnana ĩrĩa Josia aakorirũo athamakĩte.Na rĩrĩ, maũndũ macio mothe maathira, o hĩndĩ ĩrĩa Josia aakorirũo athondekete maũndũ ma hekarũ-rĩ, Neko, mũthamaki wa Misiri, akĩambata akahũranĩre na Karikemishi, gũkuhĩ na Rũũĩ rũa Farati; nake Josia agĩkiumagara akahũrane nake.No rĩrĩ, Neko akĩmũrekeria arekio, makamũũrie ũũ: Ndĩ na ũhoro ũrĩkũ nawe, wee mũthamaki wa Juda? Rĩu ndiũkĩte kũhũrana nawe, no rĩrĩ, njũkĩte kũhũrana na nyũmba ĩrĩa ndĩ na mbaara nayo, na Ngai nĩanjathĩte njĩke ũndũ ũcio narua; tiga kwĩĩkĩra ũhoro-inĩ ũcio wa Ngai ũrĩa wĩ hamwe na niĩ ndagakũnine.No rĩrĩ, Josia nĩaaregire kũmũhutatĩria ũthiũ amweherere, no nĩegarũrire ndakamenyeke nĩguo akahũrane nake, na ndaigana kũigua ũhoro wa Neko, ũcio waarĩtio nĩ Ngai; nake agĩgĩthiĩ kũhũranĩra mbaara nake gĩtuamba kĩa Megido.Nao andũ arĩa maarathanaga na mĩguĩ makĩratha mũthamaki Josia nayo; nake mũthamaki ũcio agĩkĩĩra ndungata ciake atĩrĩ, Njeheriai haha; nĩ ũndũ ndĩ mũguraru mũno ma.Tondũ ũcio ndungata ciake igĩkĩmũruta ngari-inĩ yake ya ita, ikĩmwĩkĩra ngari-inĩ yake ya kerĩ ĩrĩa aarĩ nayo, ĩkĩmũtwara Jerusalemu; nake agĩkua, agĩthikwo mbĩrĩra-inĩ cia maithe. Nao andũ a Juda othe, o na Jerusalemu, makĩrĩrĩra Josia.O nake Jeremia akĩrĩrĩra Josia; nao arũme othe o na andũ-a-nja arĩa maainaga nyĩmbo makĩgweta ũhoro wa Josia kĩrĩro-inĩ kĩao, na no mamũgwetaga o na ũmũthĩ; nao andũ magĩathana atĩ ũhoro ũcio ũtuĩke mũtugo wa kũrũmĩrĩrũo kũu Isiraeli, na atĩrĩrĩ, ciugo ciaguo ciandĩkĩtwo ibuku-inĩ rĩa macakaya.Na rĩrĩ, ciĩko iria ingĩ cia Josia, o na maũndũ mega marĩa ekire o ta ũrĩa kwandĩkĩtwo watho-inĩ wa Jehova,o na ciĩko ciake cia mbere o na cia kũrigĩrĩria-rĩ, atĩrĩrĩ, nĩciandĩkĩtwo ibuku-inĩ rĩa athamaki a Isiraeli na Juda.Hĩndĩ ĩo andũ a bũrũri ũcio magĩkĩoya Jehoahazu, mũrũ wa Josia, makĩmũtua mũthamaki wao ithenya rĩa ithe kũu Jerusalemu.Nake Jehoahazu aarĩ wa mĩaka mĩrongo ĩĩrĩ na ĩtatũ hĩndĩ ĩrĩa aambĩrĩirie gũthamaka, agĩthamaka mĩeri ĩtatũ kũu Jerusalemu.Nake mũthamaki wa Misiri agĩkĩmũtunya ũthamaki wake kũu Jerusalemu, agĩcoka akĩhothithia andũ a bũrũri ũcio mũhothi wa taranda igana cia betha, o na taranda ĩmwe ya thahabu na hinya.Ningĩ mũthamaki ũcio wa Misiri agĩtua Eliakimu, mũrũ wa ithe na Jehoahazu, mũthamaki, athamake Juda na Jerusalemu, na akĩmũgarũrĩra rĩĩtwa, akĩmũtua Jehoiakimu. Nake Neko akĩnyita Jehoahazu, mũrũ wa ithe, akĩmũtwara Misiri.Nake Jehoiakimu aarĩ wa mĩaka mĩrongo ĩĩrĩ na ĩtano hĩndĩ ĩrĩa aambĩrĩirie gũthamaka; agĩthamaka mĩaka ikũmi na ũmwe kũu Jerusalemu; nake agĩĩka maũndũ marĩa monagwo marĩ moru nĩ Jehova Ngai wake.Nake Nebukadinezaru, mũthamaki wa Babuloni, agĩkĩambata akahũrane nake, akĩmuoha na bĩngũ atwarũo Babuloni.O na ningĩ Nebukadinezaru agĩkuua indo imwe cia nyũmba ya Jehova, agĩthiĩ nacio Babuloni, agĩciiga nyũmba yake thĩinĩ, kũu Babuloni.Na rĩrĩ, ciĩko iria ingĩ cia Jehoiakimu, o na maũndũ ma thahu marĩa ekire, o na maũndũ marĩa mangĩ onirũo namo, atĩrĩrĩ, nĩmaandĩkĩtwo ibuku-inĩ rĩa athamaki a Isiraeli na Juda; nake Jehoiakini, mũrũwe, agĩthamaka ithenya rĩake.Nake Jehoiakini aarĩ wa mĩaka ĩnana hĩndĩ ĩrĩa aambĩrĩirie gũthamaka, agĩthamaka mĩeri ĩtatũ na matukũ ikũmi kũu Jerusalemu; nake agĩĩka maũndũ marĩa monagwo marĩ moru nĩ Jehova.Na mwaka ũyũ ũngĩ ũgĩũka kwambĩrĩrio-rĩ, Nebukadinezaru, ũcio mũthamaki, akĩrekania, akĩmũtwarithia Babuloni, e hamwe na indo iria njega mũno cia nyũmba ya Jehova, agĩgĩtua Zedekia, mũrũ wa ithe, mũthamaki, athamake kũu Juda na Jerusalemu.Na rĩrĩ, Zedekia aarĩ wa mĩaka mĩrongo ĩĩrĩ na ũmwe hĩndĩ ĩrĩa aambĩrĩirie gũthamaka, agĩthamaka mĩaka ikũmi na ũmwe Jerusalemu;nake agĩĩka maũndũ marĩa monagwo marĩ moru nĩ Jehova Ngai wake; na ndaigana kwĩnyihĩria Jeremia, ũrĩa mũnabii, rĩrĩa aamũheaga ũhoro wa ndũmĩrĩri ya Jehova.O na nĩngĩ akĩrema mũthamaki Nebukadinezaru, akĩrega gũcoka gwathwo nĩwe o na harĩa aamwĩhĩtithĩtie akĩgwetaga Ngai; no rĩrĩ, nĩomirie kĩongo, o na akĩũmia ngoro yake, akĩrega gũcokerera Jehova, Ngai wa Isiraeli.O na ningĩ atĩrĩ, anene othe a athĩnjĩri-Ngai, o na andũ arĩa angĩ, nĩmaagararire watho wa Jehova mũno nĩ ũndũ wa gwĩka maũndũ me thahu ma ndũrĩrĩ iria itoĩ Ngai; nao magĩkĩgwatia nyũmba ya Jehova ĩrĩa aamũrĩte kũu Jerusalemu thahu.Nake Jehova, Ngai wa maithe mao, akĩmatwarithĩria ũhoro na andũ ake arĩa aarekagia na kĩyo, o marũmanĩria; nĩ ũndũ nĩaaiguagĩra andũ ake tha, o na handũ ha ũtũũro wake;no rĩrĩ, nĩmaathekereire andũ acio maarekagio nĩ Ngai, o na makĩmena ndeto iria aamatwarithagĩria nao, o na makĩnyarara anabii ake, magĩgĩtũma matũkũya ma Jehova maarahũke makore andũ ake, o nginya hakĩaga kĩhonia.Tondũ ũcio agĩkĩmatwarithĩria mũthamaki wa Akalidei, nake akĩũragĩra aanake ao na hiũ cia njora kũu nyũmba ĩo maatuĩte handũ harĩa haamũre, na ndaigana kũiguĩra mwanake o na kana mũirĩtu tha, o na kana mũndũ mũkũrũ, o na kana ũrĩa ũkũrĩte akahocerera; othe Ngai nĩaamarekereirie akĩmaneana moko-inĩ make.O nacio indo ciothe cia nyũmba ya Ngai, iria nene o na iria nyinyi, o na iria cia mĩthithũ-inĩ ya nyũmba ya Jehova, na mĩthithũ-inĩ ya mũthamaki, na ya anene ake; indo icio ciothe-rĩ, nĩaacitwarithirie Babuloni.Nao magĩgĩcina nyũmba ya Ngai, o naruo rũthingo rũa Jerusalemu makĩrũtharia, o nacio nyũmba ciakuo ciothe cia ũnene magĩcicina na mwaki, o na makĩananga indo iria ciothe njega ciakuo.Nao andũ arĩa maahonokire kũũragwo na hiũ cia njora, akĩmatwarithia Babuloni, magĩtuĩka ndungata ciake we mwene, o na cia ariũ ake, o nginya hĩndĩ ĩrĩa gwacokire gũthamakwo nĩ ũthamaki wa Perisia;nĩ getha ũhoro wa Jehova ũrĩa waaririo na kanua ka Jeremia ũhingio, naguo ũguo nĩ ta kuuga o nginya hĩndĩ ĩrĩa bũrũri ũcio wahingirie thabatũ ciaguo; nĩ gũkorũo hĩndĩ ĩrĩa yothe wakorirũo wagĩte andũ, nĩguo watũire ũhurũkĩte ta kwĩ thabatũ, o nginya mĩaka mĩrongo mũgwanja ĩkĩhinga.Na rĩrĩ, mwaka wa mbere ũrĩa Kurusu, mũthamaki wa Perisia, aakorirũo athamakĩte-rĩ, Jehova akĩarahũra roho wa Kurusu, ũcio mũthamaki wa Perisia, nĩ getha ũhoro wa Jehova ũrĩa waaririo nĩ Jeremia ũhingio, agĩgĩtũma ahunjanĩrie ũhoro mabũrũri mothe marĩa aathamakaga, o na awandĩke, oige ũũ:Atĩrĩrĩ, Kurusu, mũthamaki wa Perisia, oiga ũũ: Jehova, Ngai wa igũrũ, nĩa’heete mabũrũri mothe ma gũkũ thĩ, ndĩmaathage; na nĩanjathĩte ngamwakĩre nyũmba Jerusalemu, itũũra rĩa Juda. Tondũ ũcio, mũndũ o wothe wa andũ ake ũrĩa wĩ thĩinĩ wanyu-rĩ, Jehova Ngai wake aroikara hamwe nake, nake nĩaambate athiĩ kuo.NA RĨRĨ, mwaka wa mbere ũrĩa Kurusu, mũthamaki wa Perisia, aakorirũo athamakĩte-rĩ, Jehova akĩarahũra roho wa Kurusu, ũcio mũthamaki wa Perisia, nĩ getha ũhoro wa Jehova ũrĩa waaririo na kanua ka Jeremia ũhingio, agĩgĩtũma ahunjanĩrie ũhoro mabũrũri mothe marĩa aathamakaga, o na awandĩke, oige ũũ:Atĩrĩrĩ, Kurusu, mũthamaki wa Perisia, oiga ũũ: Jehova, Ngai wa igũrũ, nĩa’heete mabũrũri mothe ma gũkũ thĩ ndĩmaathage; na nĩanjathĩte ngamwakĩre nyũmba Jerusalemu, itũũra rĩa Juda.Tondũ ũcio, mũndũ o wothe wa andũ ake ũrĩa wĩ thĩinĩ wanyu-rĩ, Ngai wake aroikara hamwe nake, nake nĩaambate athiĩ Jerusalemu, kũu Juda, agaakĩre Jehova, Ngai wa Isiraeli ũrĩa ũrĩ kũu Jerusalemu, nyũmba yake, (tondũ nĩwe Ngai wa ma).Na rĩrĩ, mũndũ o wothe ũrĩa ũtigarĩte kũndũ o na kũrĩkũ kũrĩa atũũrĩte arĩ mũgeni-rĩ, nĩateithio nĩ andũ akuo, aheo betha, na thahabu, o na indo ingĩ, o na ũhiũ, hamwe na indo iria mangĩruta na kwĩendera ikoniĩ nyũmba ya Jehova ĩrĩa ĩrĩ o kũu Jerusalemu.Hĩndĩ ĩo hagĩgĩũkĩra anene a nyũmba cia maithe ma andũ a Juda na Benjamini, o na athĩnjĩri-Ngai, o na Alawii, o andũ othe arĩa Ngai aarahũrĩte ngoro ciao nĩguo maambate magaake nyũmba ya Jehova kũu Jerusalemu.Nao andũ othe arĩa maamaikarĩte na ndwere ciothe makĩmekĩra hinya makĩmahe indo cia betha, na thahabu, o na indo ingĩ, na ũhiũ, o na indo cia goro, makĩria ma iria ciothe maarutaga na kwĩendera.Ningĩ Kurusu, ũcio mũthamaki, akĩrutithia indo cia nyũmba ya Jehova, iria Nebukadinezaru aatwarithĩtie kuo acirutĩte Jerusalemu, agaciĩkĩra nyũmba ya ngai ciake,nacio indo icio-rĩ, Kurusu, mũthamaki wa Perisia, agĩathana akiuga irutwo nĩ Mithiredathu, mũigi mũthithũ, nake agĩcitarĩra Sheshibazaru, mũtongoria wa andũ a Juda.Naguo mũigana wacio nĩ ũyũ: nĩ thani nene mĩrongo ĩtatũ cia thahabu, o na thani ingĩ nene ngiri ĩmwe cia betha, na hiũ, mĩrongo ĩĩrĩ na kenda,na tũbakũri mĩrongo ĩtatũ twa thahabu, o na tũbakũri twa mũthemba ũngĩ twa betha magana mana na ikũmi, o na indo ngiri ĩmwe cia mĩthemba ĩngĩ.Indo icio ciothe cia thahabu na cia betha ciarĩ ngiri ithano na magana mana igĩtarũo. Nacio indo icio ciothe-rĩ, nĩcio Sheshibazaru aambatithirie hĩndĩ ĩrĩa andũ arĩa maatahĩtwo maambatagio makĩrutwo Babuloni, macokio Jerusalemu.Na, rĩrĩ, ici nĩcio njiaro cia andũ a bũrũri wa Juda arĩa maambatire moimĩte thĩinĩ wa andũ arĩa maatahĩtwo, o acio maathiĩtwo nao nĩ Nebukadinezaru, mũthamaki wa Babuloni, arĩa maacokire kũu Jerusalemu o na Juda, o mũndũ itũũra rĩao,makĩrehane na Zerubabeli, na Jeshua, na Nehemia, na Seraia, na Reelaia, na Moridekai, na Bilishani, na Misipari, na Bigivai, na Rehumu, na Baana. Mũigana wa arũme acio a andũ a Isiraeli-rĩ, watariĩ ũũ:ciana cia Paroshu ciarĩ ngiri igĩrĩ na igana rĩmwe rĩa mĩrongo mũgwanja na igĩrĩ.Na ciana cia Shefatia ciarĩ magana matatũ ma mĩrongo mũgwanja na igĩrĩ.Na ciana cia Ara ciarĩ magana mũgwanja ma mĩrongo mũgwanja na ithano.Na ciana cia Pahathu-moabi, iria cioimĩte harĩ ciana cia Jeshua na Joabu, ciarĩ ngiri igĩrĩ na magana manana ma ikũmi na igĩrĩ.Na ciana cia Elamu ciarĩ ngiri ĩmwe na magana merĩ ma mĩrongo ĩtano na inya.Na ciana cia Zatu ciarĩ magana kenda ma mĩrongo ĩna na ithano.Na ciana cia Zakai ciarĩ magana mũgwanja ma mĩrongo ĩtandatũ.Na ciana cia Bani ciarĩ magana matandatũ ma mĩrongo ĩna na igĩrĩ.Na ciana cia Bebai ciarĩ magana matandatũ ma mĩrongo ĩĩrĩ na ithatũ.Na ciana cia Azigadi ciarĩ ngiri ĩmwe na magana merĩ ma mĩrongo ĩĩrĩ na igĩrĩ.Na ciana cia Adonikamu ciarĩ magana matandatũ ma mĩrongo ĩtandatũ na ithathatũ.Na ciana cia Bigivai ciarĩ ngiri igĩrĩ na mĩrongo ĩtano na ithathatũ.Na ciana cia Adini ciarĩ magana mana ma mĩrongo ĩtano na inya.Na ciana cia Ateri wa Hezekia ciarĩ mĩrongo kenda na inyanya.Na ciana cia Bezai ciarĩ magana matatũ ma mĩrongo ĩĩrĩ na ithatũ.Na ciana cia Jora ciarĩ igana rĩmwe rĩa ikũmi na igĩrĩ.Na ciana cia Hashumu ciarĩ magana merĩ ma mĩrongo ĩĩrĩ na ithatũ.Na ciana cia Gibari ciarĩ mĩrongo kenda na ithano.Na ciana cia Bethi-lehemu ciarĩ igana rĩmwe rĩa mĩrongo ĩĩrĩ na ithatũ.Na andũ a Netofa maarĩ mĩrongo ĩtano na atandatũ.Na andũ a Anathothu maarĩ igana rĩmwe rĩa mĩrongo ĩĩrĩ na anana.Na ciana cia Azimavethu ciarĩ mĩrongo ĩna na igĩrĩ.Na ciana cia Kiriathu-arimu na Kefira na Beerothu ciarĩ magana mũgwanja ma mĩrongo ĩna na ithatũ.Na ciana cia Rama na Geba ciarĩ magana matandatũ ma mĩrongo ĩĩrĩ na ũmwe.Na andũ a Mikimasi maarĩ igana rĩmwe rĩa mĩrongo ĩĩrĩ na erĩ.Na andũ a Beth-eli na Ai maarĩ magana merĩ ma mĩrongo ĩĩrĩ na atatũ.Na ciana cia Nebo ciarĩ mĩrongo ĩtano na igĩrĩ.Na ciana cia Magibishi ciarĩ igana rĩmwe rĩa mĩrongo ĩtano na ithathatũ.Na ciana cia Elamu ũrĩa ũngĩ ciarĩ ngiri ĩmwe na magana merĩ ma mĩrongo ĩtano na inya.Na ciana cia Harimu ciarĩ magana matatũ ma mĩrongo ĩĩrĩ.Na ciana cia Lodi na Hadidi na Ono ciarĩ magana mũgwanja ma mĩrongo ĩĩrĩ na ithano.Na ciana cia Jeriko ciarĩ magana matatũ ma mĩrongo ĩna na ithano.Na ciana cia Senaa ciarĩ ngiri ithatũ na magana matandatũ ma mĩrongo ĩtatũ.Naho ha ũhoro wa athĩnjĩri-Ngai, kwarĩ ciana cia Jedaia, iria ciarĩ cia nyũmba ya Jeshua, nacio ciarĩ magana kenda ma mĩrongo mũgwanja na ithatũ.Na ciana cia Imeri ciarĩ ngiri ĩmwe na mĩrongo ĩtano na igĩrĩ.Na ciana cia Pashuri ngiri ĩmwe na magana merĩ ma mĩrongo ĩna na mũgwanja.Na ciana cia Harimu ngiri ĩmwe na ikũmi na mũgwanja.Naho ha ũhoro wa Alawii, kwarĩ ciana cia Jeshua na Kadimieli, cioimĩte harĩ ciana cia Hodavia, nacio ciarĩ mĩrongo mũgwanja na inya.Naho ha ũhoro wa aini nyĩmbo, kwarĩ ciana cia Asafu igana rĩmwe rĩa mĩrongo ĩĩrĩ na inyanya.Naho ha ũhoro wa ciana cia andũ arĩa maaikaragia mĩrango, kwarĩ ciana cia Shalumu, na cia Ateri, na cia Talimoni, na cia Akubu, na cia Hatita, na cia Shobai, nacio icio ciothe hamwe ciarĩ igana rĩmwe rĩa mĩrongo ĩtatũ na kenda.O naho ha ũhoro wa Anethini, kwarĩ ciana cia Ziha, na cia Hasufa, na cia Tabaothu;na ciana cia Keroso, na cia Siaha, na cia Padoni;na ciana cia Lebana, na cia Hagaba, na cia Akubu;na ciana cia Hagabu, na cia Shamulai, na cia Hanani;na ciana cia Gideli, na cia Gaharu, na cia Reaia;na ciana cia Rezini, na cia Nekoda, na cia Gazamu;na ciana cia Uza, na cia Pasea, na cia Besai;na ciana cia Asina, na cia Meunimu, na cia Nefisimu;na ciana cia Bakabuku, na cia Hakafa, na cia Harihuru;na ciana cia Baziluthu, na cia Mehida, na cia Harasha;na ciana cia Barikosi, na cia Sisera, na cia Tema;na ciana cia Nezia, na cia Hatifa.Naho ha ũhoro wa ciana cia ndungata cia Suleimani, kwarĩ ciana cia Sotai, na cia Hasoferethu, na cia Peruda;na ciana cia Jaaia, na ciana cia Darikoni, na cia Gideli;na ciana cia Shefatia, na cia Hatili, na cia Pokerethu-hazebaimu, na cia Ami.Na rĩrĩ, Anethini acio othe, me hamwe na ciana icio cia ndungata cia Suleimani, maarĩ andũ magana matatũ ma mĩrongo kenda na erĩ.Nao aya nĩo maambatire moimĩte Teli-mela, na Teli-harasha, o na Kerubu, na Adani, na Imeri, magĩthiĩ na arĩa angĩ; no rĩrĩ, matiigana kũhota kuonania wega ũhoro wa nyũmba cia maithe mao, o na mbeũ yao, kũmenyeke wega kana maarĩ Aisiraeli kana aca;nĩ ciana cia Delaia, na cia Tobia, na cia Nekoda, nacio ciarĩ magana matandatũ ma mĩrongo ĩtano na igĩrĩ.Ningĩ thĩinĩ wa ciana cia athĩnjĩri-Ngai kwarĩ ciana cia Habaia, na cia Hakozu, na cia Barizilai, ũrĩa wahikirie mũirĩtu ũmwe wa airĩtu a Barizilai, Mũgileadi, nake agĩtuwo rĩĩtwa o ro rĩu rĩao.Andũ acio nĩmaacaririe ũhoro wa njiaro ciao thĩinĩ wa marĩĩtwa ma andũ arĩa maandĩkĩtwo o ta ũrĩa njiaro ciao ciatariĩ, no ndũigana kuoneka; tondũ ũcio magĩkĩonwo ta magwatĩtwo nĩ thahu, magĩthengio matige gũcoka gũtuĩka athĩnjĩri-Ngai.Nake barũthi akĩmera matikarĩe indo iria nyamũre mũno, o nginya hĩndĩ ĩrĩa hakoneka mũthĩnjĩri-Ngai ũrĩ na Urimu na Thumimu.Nakĩo kĩrĩndĩ kĩu gĩothe hamwe kĩarĩ andũ ngiri mĩrongo ĩna na igĩrĩ, na magana matatũ ma mĩrongo ĩtandatũ,thengia ndungata ciao cia arũme na cia andũ-a-nja; nacio ndungata icio ciarĩ andũ ngiri mũgwanja na magana matatũ ma mĩrongo ĩtatũ na mũgwanja; o na ningĩ maarĩ hamwe na andũ magana merĩ arĩa maainaga nyĩmbo, arũme, o na andũ-a-nja.Nacio mbarathi ciao ciarĩ magana mũgwanja ma mĩrongo ĩtatũ na ithathatũ; nacio nyũmbũ ciao ciarĩ magana merĩ ma mĩrongo ĩna na ithano;nacio ngamĩra ciao ciarĩ magana mana ma mĩrongo ĩtatũ na ithano; o nacio ndigiri ciao ciarĩ ngiri ithathatũ na magana mũgwanja ma mĩrongo ĩĩrĩ.Na rĩrĩ, hĩndĩ ĩrĩa kĩrĩndĩ kĩu gĩothe gĩakinyire nyũmba ya Jehova ĩrĩa ĩrĩ o kũu Jerusalemu, anene amwe a nyũmba cia maithe ma andũ acio makĩruta indo na kwĩendera nĩ ũndũ wa nyũmba ya Jehova, nĩ getha ĩcoke yakwo handũ hayo kĩũmbe;nao magĩkĩruta indo icio o ta ũrĩa hinya wao waiganĩte, nacio ciarĩ mbaũni cia thahabu ngiri mĩrongo ĩtandatũ na ĩmere, na ratiri ngiri ithano cia betha, o na nguo igana rĩmwe cia kwĩhumbwo nĩ athĩnjĩri-Ngai, magĩciĩkĩra mũthithũ-inĩ wa indo iria ciaamũrĩtwo cia wĩra ũcio.Ũguo nĩguo athĩnjĩri-Ngai, o na Alawii, o na andũ amwe angĩ, gwata aini nyĩmbo, o na aikaria mĩrango, o na Anethini, maacokire gũtũũra matũũra-inĩ mao; o nao Aisiraeli othe magĩtũũra matũũra-inĩ mao.Na rĩrĩ, mweri wa mũgwanja wakinya, nacio ciana cia Isiraeli igĩkorũo irĩ matũũra-inĩ ma cio-rĩ, andũ magĩkĩĩyũnganĩria kũu Jerusalemu o ta marĩ mũndũ ũmwe.Hĩndĩ ĩo Jeshua wa Jozadaku, o na athĩnjĩri-Ngai arĩa ariũ a ithe, o na Zerubabeli wa Shealitieli na ariũ a ithe, magĩgĩũkĩra magĩaka kĩgongona kĩa Ngai wa Isiraeli, nĩ getha marutagĩre mahaki ma njino igũrũ rĩakĩo, o ta ũrĩa kwandĩkĩtwo watho-inĩ wa Musa, mũndũ ũrĩa wa Ngai.Nakĩo kĩgongona kĩu magĩkĩhanda o handũ hakĩo, nĩ ũndũ nĩmaagwatĩtwo nĩ guoya nĩ ũndũ wa andũ a mabũrũri ma kũu; nao magĩkĩrutĩra Jehova mahaki ma njino o igũrũ rĩakĩo, namo nĩ mahaki ma njino ma rũcinĩ na hwaĩ-inĩ.Ningĩ makĩgĩa na gĩathĩ kĩrĩa gĩĩtagwo Gĩathĩ gĩa Ithũnũ, o ta ũrĩa kwandĩkĩtwo, makĩruta mahaki ma njino ma mũthenya o mũthenya, o ta ũrĩa mũigana wamo watuĩtwo, o ta ũrĩa mũtugo wa kũrũmĩrĩrũo watariĩ, o na ta ũrĩa ũtungati wa mũthenya o mũthenya waagĩrĩire;na thutha wa ũguo gũgacoka kũrutwo ihaki rĩa njino rĩa gũtũũra rĩrutagwo hĩndĩ ciothe, o na magongona ma karũgamo-inĩ ka mĩeri, o na ma ciathĩ ciothe iria ciamũrĩirũo Jehova, o na ma mũndũ o wothe ũrĩa warutagĩra Jehova kĩndũ na kwĩendera.Nao maambĩrĩirie kũrutĩra Jehova mahaki ma njino kuuma o mũthenya wa mbere wa mweri wa mũgwanja; no rĩrĩ, gĩtina kĩa hekarũ ya Jehova gĩtiaakĩtwo.O na ningĩ makĩhe aaki mbia, o na atharamara; o nao andũ a Zidoni o na a Turo makĩmahe irio, o na gĩa kũnyua, o na maguta, nĩguo matwarage mĩtarakwa hũgũrũrũ-inĩ cia iria o kũu Jopa mamĩrutĩte Lebanoni, o ĩrĩa metĩkĩrĩtio kũruta nĩ Kurusu, mũthamaki wa Perisia.Na rĩrĩ, mwaka wa kerĩ ũrĩa maakorirũo macokete nyũmba ya Ngai o kũu Jerusalemu, o mweri wa kerĩ waguo-rĩ, Zerubabeli wa Shealitieli, na Jeshua wa Jozadahu, o na ariũ a ithe wao arĩa angĩ, o arĩa athĩnjĩri-Ngai na Alawii, o na andũ othe arĩa moimĩte kũrĩa maatwarirũo maatahwo magacoka Jerusalemu, makĩambĩrĩria mwako wa nyũmba ya Jehova, nao magĩgĩtua Alawii, arĩa maakinyĩtie mĩaka mĩrongo ĩĩrĩ na magakĩria hau, arori a wĩra ũcio.Hĩndĩ ĩo Jeshua na ariũ ake, o na ariũ a ithe, na Kadimieli na ariũ ake, nĩo ariũ a Juda, makĩĩheana na ngoro ĩmwe matuĩke arori a andũ arĩa maarutaga wĩra nyũmba-inĩ ya Ngai; o nao ariũ a Henadadi na ariũ ao, na ariũ a ithe wao, Alawii, maarĩ o ho.Na rĩrĩ, hĩndĩ ĩrĩa aaki maakire gĩtina kĩa hekarũ ya Jehova-rĩ, makĩrũgamia athĩnjĩri-Ngai ho mehumbĩte nguo ciao me na tũrumbeta, hamwe na Alawii, ariũ a Asafu, me na thani iria ihũrithanagio ikagamba, nĩguo magooce Jehova o ta ũrĩa Daudi, mũthamaki wa Isiraeli, aathanĩte gwĩkagwo.Nao magĩkĩinanĩra o mũndũ na mũndũ ũrĩa ũngĩ, makĩgatha Jehova, makĩmũcokagĩria ngatho, makiugaga ũũ: Nĩ ũndũ nĩ mwega, nĩ gũkorũo tha ciake iria aiguagĩra Isiraeli itũũraga tene na tene. Nao andũ othe makĩanĩrĩra rĩanĩrĩra inene mũno hĩndĩ ĩo maagoocaga Jehova, nĩ ũndũ gĩtina kĩa nyũmba ya Jehova nĩgĩaakĩtwo.No rĩrĩ, hĩndĩ ĩo gĩtina kĩa nyũmba ĩo ya kerĩ gĩaakagwo-rĩ, andũ aingĩ arĩa maarĩ akũrũ thĩinĩ wa athĩnjĩri-Ngai o na Alawii, o na anene a nyũmba cia maithe ma andũ acio, o arĩa monete nyũmba ĩrĩa ya mbere, mona ĩo ya kerĩ, nĩ kũrĩra maarĩrire na mĩgambo mĩnene; nao andũ angĩ aingĩ makĩanĩrĩra mũno nĩ ũndũ wa ũrĩa maakenete.Na tondũ ũcio andũ matiigana gũkũũrana rĩanĩrĩra rĩa gĩkeno o na rĩa andũ acio maarĩraga; nĩ gũkorũo andũ nĩmaanagĩrĩra rĩanĩrĩra inene mũno, narĩo inegene rĩu rĩkĩiguwo kũndũ kũraya.Na rĩrĩ, hĩndĩ ĩrĩa thũ cia Ajuda na Abenjamini ciaiguire atĩ andũ arĩa maatahĩtwo nĩmaraakĩra Jehova, Ngai wa Isiraeli, hekarũ,igĩthengerera Zerubabeli, o na anene a nyũmba cia maithe ma andũ acio, ikĩmera atĩrĩ, Rekei twake twĩ hamwe na inyuĩ; nĩ ũndũ tũrongoragia Ngai wanyu o ta ũguo inyuĩ mwĩkaga; na nĩwe tũtũire tũrutagĩra magongona gwata o matukũ ma Esari-hadoni, mũthamaki wa Ashuri, o ũcio watwambatirie agĩtũrehe gũkũ.No rĩrĩ, Zerubabeli na Jeshua, o na anene a nyũmba cia maithe ma andũ a Isiraeli, magĩciĩra atĩrĩ, Inyuĩ mũtirĩ ho o na hanini ũhoro-inĩ witũ wa gwakĩra Ngai witũ nyũmba; no rĩrĩ, ithuĩ tũũnganĩte haha, ithuene nĩ ithuĩ tũgwakĩra Jehova Ngai wa Isiraeli nyũmba, o ta ũrĩa Kurusu, mũthamaki wa Perisia, aatwathire.Hĩndĩ ĩo andũ acio maatũire bũrũri ũcio makĩagia andũ a Juda hinya, makĩmanyarira rĩakĩro-inĩ,o na makĩhaka aheani kĩrĩra nĩguo mathũkie wĩra wao matukũ mothe ma Kurusu, mũthamaki wa Perisia, nao magĩĩka ũguo o nginya hĩndĩ ĩrĩa gwathamakirũo nĩ Dario, mũthamaki wa Perisia.Ningĩ hĩndĩ ĩrĩa Ahasuerusu aarĩ mũthamaki, o aagwata gũthamaka-rĩ, andũ acio magĩkĩandĩka marũa ma gũthitaka andũ acio maatũũraga Juda na Jerusalemu.Na rĩrĩ, matukũ ma Aritashashita, Bishilamu na Mithiredathu na Tabeeli, na arĩa angĩ a thiritũ yake, makĩandĩkĩra Aritashashita, mũthamaki wa Perisia, marũa; naguo mwandĩko wa marũa macio ũkĩandĩkwo na mwandĩkĩre wa Asuriata, o na ciugo ciamo ciarĩ o cia rũthiomi rũa Asuriata.Nake Rehumu, mũnene wao wa cira, na Shimushai mwandĩki wake wa marũa, magĩkĩandĩkĩra Aritashashita, mũthamaki, marũa ma gũthitaka andũ a Jerusalemu, ũũ:Marũa maya maandĩkwo nĩ niĩ Rehumu, mũnene wa cira, o na Shimushai, mwandĩki-marũa, o na andũ arĩa angĩ a thiritũ yao, nao nĩo Adinai, na Aafarisathuki, na Ataripeli, na Aafarisi, na Aarikevi, na Ababuloni, na Ashushaniki, na Aadehai, na Aaelami,o na ndũrĩrĩ iria ingĩ iria Osinapari, mwathani mũnene mwĩkĩrĩre, aarehithirie gũkũ agĩciiga itũũra rĩa Samaria, o na bũrũri ũyũ ũngĩ wĩ mũrĩmo ũyũ wa rũũĩ rũa Farati, (na ciugo ingĩ ta icio.)Ĩno nĩyo kobi ya marũa marĩa maatwarithĩirio Aritashashita, mũthamaki: Atĩrĩrĩ, nĩ ithuĩ ndungata ciaku, o ithuĩ arĩa tũtũũraga mũrĩmo ũyũ wa rũũĩ rũa Farati, (na ciugo ingĩ ta icio.)Nĩkũmenyeke nĩwe, wee mũthamaki witũ, atĩ Ayahudi arĩa maambatire makiuma harĩ wee, nĩmatũkorete gũkũ Jerusalemu, na nĩmaraaka itũũra rĩu rĩa ũremi, na rĩũru; na rĩu nĩmarĩkĩtie gwaka thingo ciarĩo, o na gũcokereria itina ciarĩo kũrĩa ciathũkite.Nĩgũkĩmenyeke nĩwe, wee mũthamaki witũ, atĩ itũũra rĩrĩ rĩngĩakwo, o na thingo ciarĩo irĩkio, andũ arĩo matigetĩkĩra kũruta mũhothi wa mũthamaki, kana igoti rĩa ndũire, o na kana rĩa njĩra; na thutha-inĩ ũhoro ũcio nĩũgatũma mbia cia athamaki inyihe.Na rĩrĩ, tondũ ithuĩ tũtũire tũrĩaga cumbĩ wa nyũmba ya mũthamaki, na tũtiagĩrĩirũo nĩ gũikara o ro ũguo tũkĩonaga mũthamaki witũ akĩaga gũtĩwo-rĩ, nĩkĩo twarekania tũkũmenyithie ũhoro ũcio, wee mũthamaki witũ,nĩ getha ũhoro ũrĩa wandĩkĩtwo ibuku-inĩ rĩa mathoguo rĩa maũndũ ma ihinda rĩao ũtuĩrio wega; na nĩũrĩona ũhoro wao ibuku-inĩ rĩu rĩa maũndũ macio ma ihinda rĩu, na ũmenye atĩ ti-itherũ itũũra rĩrĩ rĩtũũraga rĩrĩ iremu, na rĩkagera athamaki, o na mabũrũri marĩa mathamakagwo nĩo, ngero njũru; ningĩ andũ arĩo kuuma o tene nĩmatũire mahatagĩrĩria andũ akuo maamũkane, naguo ũndũ ũcio nĩguo watũmire itũũra rĩrĩ rĩanangwo biũ.Na rĩu ũrĩa tũgũgĩkũmenyithia, wee mũthamaki witũ, nĩ atĩ itũũra rĩrĩ rĩngĩakwo, o na thingo ciarĩo irĩkio-rĩ, ũndũ ũcio nĩũgatuĩka wa gũtũma wage gathaka o na kanini mũrĩmo ũyũ wa rũũĩ rũa Farati.Nake mũthamaki wao agĩkĩandĩka marũa agĩtwarithĩria Rehumu, mũnene ũcio wa cira, o na Shimushai, mwandĩki wake wa marũa, o na andũ arĩa angĩ a thiritũ yao, arĩa maatũire Samaria o na bũrũri ũrĩa ũngĩ ũrĩ mũrĩmo ũcio wa rũũĩ rũa Farati, akĩmacokeria ũhoro akiuga atĩrĩ, Mũrogĩa na thayũ! (Na ciugo ingĩ ta icio.)Atĩrĩrĩ, marũa marĩa mwatũrehithĩirie-rĩ, nĩmathomeirũo o mbere yakwa na ngataũrĩrũo ũhoro wamo mũno.Na tondũ ũcio nĩndaathanire, naguo ũhoro ũcio nĩũtuĩrĩtio, na nĩkuonekete atĩ ti-itherũ gwata o tene, kũu itũũra rĩu, andũ arĩo nĩmaatũire mokagĩrĩra athamaki; na atĩ ũhoro wa ũremi, na wa kũhatĩrĩria andũ maamũkane, nĩwonekaga kuo.Ningĩ mahinda mamwe nĩkwagĩaga athamaki me hinya mũno maathamakaga Jerusalemu, na magathamaka bũrũri wothe ũrĩa wĩ mũrĩmo ũcio wa rũũĩ rũa Farati, na makarutagĩrũo mũhothi wa mũthamaki, o na igoti rĩa ndũire, o na rĩa njĩra.Tondũ ũcio athanai mwĩre andũ acio matige wĩra ũcio, o narĩo itũũra rĩu nĩrĩtige gwakwo, o nginya hĩndĩ ĩrĩa ngacoka gwathana ’heane ũhoro warĩo.Na mwĩmenyerere mũtikagĩe na thiea ũhoro-inĩ ũcio; kaĩ maũndũ ma kũgerithia athamaki ngero megũkĩrekwo maingĩhe nĩ ũndũ kĩ?Na rĩrĩ, kobi ya marũa ma Aritashashita, mũthamaki, yathomerũo Rehumu, na Shimushai mwandĩki wake wa marũa, o na andũ a thiritũ yao-rĩ, magĩgĩthiĩ Jerusalemu na ihenya, magĩkinya harĩ Ayahudi, makĩmatigithia kũruta wĩra ũcio na ũrũme na hinya.Hĩndĩ ĩo wĩra ũcio warutagwo wa nyũmba ya Ngai ĩrĩa ĩĩ kũu Jerusalemu ũgĩgĩtigwo; naguo ũgĩtiga kũrutwo o nginya mwaka wa kerĩ ĩrĩa Dario, mũthamaki wa Perisia, aakorirũo athamakĩte.Na rĩrĩ, anabii aya, ti Hagai mũnabii na Zekaria wa Ido, makĩrathĩra Ayihudi arĩa maarĩ Juda na Jerusalemu maũndũ marĩa monetio nĩ Ngai wa Isiraeli, makĩgwetaga rĩĩtwa rĩake.Hĩndĩ o ro ĩo Zerubabeli wa Shealitieli na Jeshua wa Jozadaku magĩkĩarahũka makĩambĩrĩria gwaka nyũmba ya Ngai o ĩo ĩrĩ kũu Jerusalemu; na magĩkorũo me hamwe na anabii a Ngai, makĩmateithia.Na rĩrĩ, ihinda o ro rĩu magĩkorũo nĩ Tatenai, barũthi wa mũrĩmo ũcio wa rũũĩ rũa Farati, me na Shetharu-bozenai na andũ a thiritũ yao, makĩmoria atĩrĩ, Watho wa gwaka nyũmba ĩno, o na kũrĩkia rũthingo rũrũ-rĩ, mwaheirũo nũ?Ningĩ makĩmoria ũũ: Andũ arĩa maraaka nyũmba ĩno metagwo aa ũ?No rĩrĩ, riitho rĩa Ngai wao nĩrĩerekeire harĩ athuri acio a Ayahudi, nao andũ acio matiamatigithirie kũruta wĩra ũcio o nginya ũhoro ũcio wambe ũtwarũo he Dario, na marũa ma macokio ma ũhoro ũcio mahũndũruo.Na rĩrĩ, ĩno nĩyo kobi ya marũa marĩa maatwarĩirũo Dario, mũthamaki, nĩ Tatenai, barũthi wa bũnũri ũrĩa ũrĩ mũrĩmo ũcio wa rũũĩ rũa Farati, na Shetharu-bozenai, na Aafarisaki arĩa maarĩ a thiritũ yake,makĩmũtwarithĩria marũa maandĩkĩtwo ũũ: Atĩrĩrĩ, marũa maya maandĩkĩrũo Dario, mũthamaki witũ; thayũ ũrokũingĩhĩra.Atĩrĩrĩ, nĩkũmenyeke nĩwe, wee mũthamaki witũ, atĩ nĩtwathiire bũrũri wa Juda, tũgĩkinya o kũu nyũmba-inĩ ya Ngai ũrĩa mũnene mũno, na nĩtwonire atĩ ĩraakwo na mahiga manene, nayo mĩtĩ ĩkaigĩrĩrũo thingo-inĩ ciayo igũrũ; naguo wĩra ũcio nĩũrarutwo na kĩyo mũno, na ningĩ nĩũrathiĩ na mbere mũno ũkĩrutwo nĩ andũ arĩa maraũruta.Na ithuĩ tũgĩkĩũria athuri acio atĩrĩ, Nũ wamwathire mwake nyũmba ĩno, o na mũrĩkie rũthingo rũrũ?O na tũkĩmoria marĩĩtwa mao nĩguo tũkũmenyithie ũhoro ũcio wega, nĩ getha tũkwandĩkĩre marĩĩtwa ma atongoria ao.Namo macokio marĩa maatũcokeirie maatariĩ ũũ: Atĩrĩrĩ, ithuĩ tũrĩ ndungata cia Ngai ũrĩa wa igũrũ na thĩ, na nĩ gwaka tũraaka nyũmba ĩno yaakirũo mĩaka mĩingĩ ĩthirĩte, o ĩno yaakirũo nĩ mũthamaki wa Isiraeli mũnene mũno, akĩmĩrĩkia.No rĩrĩ, thutha wa hĩndĩ ĩrĩa maithe maitũ maathirĩkirie Ngai wa igũrũ magĩtũma arakare, nĩaamaneanire moko-inĩ ma Nebukadinezaru, mũthamaki wa Babuloni, Mũkalidei, nake agĩkĩananga nyũmba ĩno, na agĩtaha andũ a gũkũ akĩmatwara Babuloni.No rĩrĩ, mwaka wa mbere ũrĩa Kurusu, mũthamaki wa Babuloni, aakorirũo athamakĩte-rĩ, Kurusu ũcio, mũthamaki, nĩaathanire akiuga atĩ nyũmba ĩno ya Ngai yakwo.O nacio indo cia thahabu na cia betha cia nyũmba ya Ngai iria Nebukadinezaru aarutire hekarũ-inĩ ĩno ĩĩ gũkũ Jerusalemu, o na agĩcitwara agĩciiga hekarũ-inĩ ĩrĩa ya kũrĩa Babuloni, indo icio-rĩ, Kurusu ũcio, mũthamaki wakuo, nĩaacirutire hekarũ-inĩ ĩo ya Babuloni, igĩkĩnengerũo mũndũ ũmwe wetagwo Sheshibazaru, ũrĩa aatuĩte barũthi wa gũkũ;na akĩmwĩra atĩrĩ, Oya indo ici ũthiĩ nacio, ũgaciige hekarũ-inĩ ĩrĩa ĩrĩ Jerusalemu, na wakithie nyũmba ya Ngai yakuo rĩngĩ o handũ hayo.Hĩndĩ ĩo Sheshibazaru o ro ũcio agĩgĩũka, agĩaka gĩtina kĩa nyũmba ya Ngai ĩno ĩrĩ Jerusalemu; na kuuma hĩndĩ ĩo gwata rĩu ĩtũire o yakagwo, na ndĩrĩ yarĩka.Na rĩrĩ, tondũ wa ũhoro ũcio, wee mũthamaki, ũngĩkorũo nĩũkuona arĩ wega-rĩ, reka andũ macarie o kũu nyũmba ya mũthamaki ya kũigwo mũthithũ wa indo ciake cia bata ĩrĩa ĩrĩ kũu Babuloni, marore kana ũhoro ũcio woigirũo ũtariĩ o ro ũguo, atĩ Kurusu ũcio warĩ mũthamaki nĩaathanire akiuga nyũmba ĩno ya Ngai yakwo gũkũ Jerusalemu; nawe, mũthamaki witũ, ũtũcokerie ũhoro uuge ũrĩa ũkwenda gwĩkwo ũhoro-inĩ ũcio.Hĩndĩ ĩo Dario, ũcio mũthamaki, agĩgĩathana, naguo ũhoro ũcio ũgĩtuĩrio nyũmba-inĩ ĩrĩa yaigagwo mabuku ma maũndũ ma kũririkanwo o na ĩkaigwo mũthithũ wa indo cia bata kũu Babuloni.Nakuo kũu Akimetha, nyũmba ya athamaki ĩrĩa ĩrĩ bũrũri wa Media, gũkĩoneka irũa rĩandĩke, narĩo rĩandĩkĩtwo ũhoro ũyũ wa gũtũũra ũririkanagwo:Atĩrĩrĩ, mwaka wa mbere ũrĩa Kurusu, ũcio mũthamaki, aakorirũo athamakĩte, Kurusu o ro ũcio mũthamaki, nĩaathanire, akiuga ũũ: Ha ũhoro ũkoniĩ nyũmba ya Ngai, kũu Jerusalemu, nĩ wega nyũmba ĩo yakwo; nĩhaakwo handũ harĩa marutagĩra magongona; nacio itina ciayo ciakwo na hinya mũno, nakuo kũraiha na igũrũ kwa nyũmba ĩo gũtuĩke mĩkono mĩrongo ĩtandatũ, o nakuo kwarama kwayo gũtuĩke mĩkono mĩrongo ĩtandatũ;na ĩĩkĩrũo mĩhari ĩtatũ ya mahiga manene mũno, o na ĩĩkĩrũo mũhari ũmwe wa mĩtĩ mĩtungu ya mũtuano; nacio mbia iria ikũrutwo nĩ ũndũ wa wĩra ũcio ciume nyũmba ya mũthamaki;o na ningĩ indo cia thahabu na cia betha cia nyũmba ya Ngai, iria Nebukadinezaru aarutire hekarũ-inĩ ĩrĩa yarĩ Jerusalemu agĩcirehe gũkũ Babuloni, ihũndũrũo icokio o kũu hekarũ-inĩ ĩo ĩrĩ kũu Jerusalemu, o kĩmwe kĩmwe kĩigwo handũ hakĩo nawe ũgaciiga o kũu nyũmba ĩo ya Ngai.Na rĩrĩ, tondũ wa ũhoro ũcio, wee Tatenai, barũthi wa mũrĩmo ũrĩa ũngĩ wa rũũĩ rũa Farati, o nawe Shetharu-bozenai, o na andũ arĩa angĩ a thiritũ yanyu arĩa Aafarisaki, arĩa marĩ mũrĩmo ũcio ũngĩ wa rũũĩ rũu, eherai kũu;tiganai na wĩra ũcio wa nyũmba ĩo ya Ngai, mũreke barũthi wa Ayahudi, o na athuri a Ayahudi, maake nyũmba ĩo ya Ngai o handũ hayo.O na ningĩ atĩrĩ, nĩngwathana njuge ũrĩa mũgwĩka athuri acio a Ayahudi, nĩ ũndũ wa gwaka nyũmba ĩo ya Ngai; nguuga atĩrĩ, atĩ gwĩkĩrũo kĩyo kĩnene gĩa kũnengera andũ acio mbia ciothe iria ikarutwo wĩra nacio; nacio ikoima mũthithũ-inĩ wa mũthamaki, naguo ũguo nĩ ta kuuga thĩinĩ wa indo iria irutagwo cia igoti o kũu mũrĩmo ũcio ũngĩ wa rũũĩ rũu, nĩ getha matikagirĩrĩrio kũruta wĩra wao.Na rĩrĩ, kĩndũ kĩrĩa marĩbataragio nĩkĩo, ta tũtegwa tũrĩa tũtarĩ tũkũrũ, na ndũrũme, o na tũgondu twa kũrutĩra Ngai wa igũrũ mahaki ma njino, o na ngano, na cumbĩ, na ndibei, o na maguta, o ta ũrĩa mũkerũo nĩ athĩnjĩri-Ngai arĩa marĩ o kũu Jerusalemu-rĩ, nĩmaheagwo mũthenya o mũthenya gũtegũtigithĩrio;nĩ getha marutagĩre Ngai wa igũrũ magongona ma mũtararĩko ũrĩa ũnungaga wega, na mahoyagĩre mũthamaki, o na ariũ ake, nĩguo matũũre muoyo.O na ningĩ nĩnjathanĩte atĩ mũndũ o wothe ũrĩa ũkagarũra ũhoro ũcio, mũratho wa nyũmba yake nĩũgacomorũo, nake acoke oyũo na igũrũ ohanĩtio naguo, nayo nyũmba yake ĩtuwo iganjo nĩ ũndũ wa ũhoro ũcio;nake Ngai ũrĩa watũmire rĩĩtwa rĩake rĩtũũre kuo arong’aũrania athamaki othe, o na andũ a ndũrĩrĩ, o arĩa magatambũrũkia moko mao magarũre ũndũ ũcio, nĩguo maanangithie nyũmba ĩo ya Ngai ĩrĩ o kũu Jerusalemu. Nĩ niĩ Dario njathanĩte ũguo. Ũndũ ũcio nĩwĩkwo na kĩyo kĩnene.Hĩndĩ ĩo Tatenai, barũthi wa mũrĩmo ũyũ wa rũũĩ rũu, na Shetharu-bozenai, o na andũ a thiritũ yao, magĩĩka maũndũ macio mothe marĩ na kĩyo kĩnene, nĩ ũndũ wa ũhoro ũcio maatwarithĩirio nĩ Dario, ũcio mũthamaki.Nao athuri a Ayahudi magĩgĩaka nyũmba ĩo, naguo ũhoro wao ũkĩgaacĩra nĩ ũndũ wa ũrathi wa Hagai, ũrĩa mũnabii, o na Zekaria wa Ido. Nao magĩgĩaka nyũmba ĩo makĩmĩrĩkia, o ta ũrĩa Ngai wa Isiraeli aathanire, o na ta ũrĩa watho wa Kurusu, na Dario, o na Aritashashita, athamaki a Perisia, watariĩ.Nayo nyũmba ĩo yarĩkirio mũthenya wa ĩtatũ wa mweri wa Adari wa mwaka-inĩ wa ĩtandatũ ĩrĩa Dario, ũcio mũthamaki, aakorirũo athamakĩte.Nacio ciana cia Isiraeli, athĩnjĩri-Ngai, na Alawii, o na andũ arĩa angĩ a ciana cia Isiraeli arĩa maatahĩtwo, makĩũngana makĩamũrĩra Ngai nyũmba ĩo ĩtuĩke yake kĩũmbe makenete.Naguo ũhoro-inĩ ũcio wa kwamũrĩra Ngai nyũmba ĩo ĩtuĩke yake, makĩruta ndegwa igana rĩmwe, na ndũrũme magana merĩ, o na tũtũrũme magana mana; naho ha ũhoro wa igongona rĩa mehia rĩa kũrutwo nĩ ũndũ wa Aisiraeli othe, gũkĩrutwo thenge ikũmi na igĩrĩ, o ta ũrĩa mĩhĩrĩga ya Isiraeli yaiganaga.Nao makĩiga athĩnjĩri-Ngai magayanĩtio o ikundi o ikundi, o nao Alawii makĩmagayania mawĩra mao o ta ũrĩa matuanĩra mao maatariĩ, nĩ getha matungatagĩre Ngai o kũu Jerusalemu, o ta ũrĩa kwandĩkĩtwo ibuku-inĩ rĩa Musa.Nao andũ acio, nao nĩo andũ arĩa maatahĩtwo, makĩrĩa gĩathĩ kĩa Bathaka mũthenya wa ikũmi na ĩna wa mweri wa mbere.Nĩ gũkorũo athĩnjĩri-Ngai o na Alawii nĩmetheririe me hamwe, nao othe maarĩ atheru; nao Alawii magĩgĩthĩnja Bathaka nĩ ũndũ wa andũ acio maatahĩtwo, o na ũndũ wa athĩnjĩri-Ngai ariũ a ithe wao, o na ũndũ wao o ene.Nacio ciana cia Isiraeli iria ciacokire ciumĩte ndaho-inĩ, o na andũ arĩa angĩ othe arĩa maagwatanĩte nacio na makeamũra magathirũo nĩ mathahu ma ndũrĩrĩ cia bũrũri ũcio nĩ getha marongorie Jehova, Ngai wa Isiraeli, nĩmaarĩire gĩathĩ kĩu kĩa Bathaka,o na kĩa mĩgate ĩrĩa ĩtarĩ mĩimbie, mĩthenya mũgwanja, makenete mũno; nĩ ũndũ Jehova nĩaatũmĩte magĩe na gĩkeno kĩnene, na nĩaagarũrĩte ngoro ya mũthamaki wa Ashuri ĩrore kũrĩ o, amateithie, amekĩre hinya wa kũruta wĩra wa nyũmba ya Ngai, o Ngai ũrĩa wa Isiraeli.Na rĩrĩ, maũndũ macio maathira, o hĩndĩ ĩrĩa Aritashashita mũthamaki wa Perisia aathamakaga, Ezara, mũrũ wa Seraia, wa Azaria, wa Hilikia,wa Shalumu, wa Zadoku, wa Ahitubu,wa Amaria, wa Azaria, wa Meraiothu,wa Zerahia, wa Uzi, wa Buki,wa Abishua, wa Finehasi, wa Eleazaru, wa Haruni, mũthĩnjĩri-Ngai ũrĩa mũnene,Ezara ũcio nĩaambatire oimĩte Babuloni; nake aarĩ mwandĩki-marũa mũũgĩ mũno ũhoro-inĩ wa watho wa Musa, ũrĩa Jehova, Ngai wa Isiraeli, aaheanĩte; nake mũthamaki akĩmwĩtĩkĩrĩra ũndũ ũrĩa wothe aahoire harĩ we, nĩ ũndũ wa ũrĩa Jehova, Ngai wake, aarĩ hamwe nake amũteithie.Nakuo gũgĩkĩambata andũ amwe a ciana cia Isiraeli, o na a athĩnjĩri-Ngai, o na a Alawii, o na a andũ arĩa maainaga nyĩmbo, o na a arĩa maaikaragia mĩrango, o na a Anethini, magĩthiĩ Jerusalemu mwaka wa mũgwanja ĩrĩa Aritashashita, mũthamaki, aakorirũo athamakĩte.Nake Ezara agĩgĩkinya Jerusalemu mweri wa ĩtano wa mwaka wa mũgwanja ĩrĩa mũthamaki aakorirũo athamakĩte.Nĩ gũkorũo mũthenya wa mbere wa mweri wa mbere nĩguo aambĩrĩirie kwambata oimĩte Babuloni, naguo mũthenya wa mbere wa mweri wa ĩtano nĩguo aakinyire Jerusalemu, nĩ ũndũ wa ũrĩa Ngai wake aarĩ hamwe nake amũteithie.Nĩ ũndũ Ezara nĩaatuĩte na ngoro yake atĩ arongorie watho wa Jehova, o na awĩkage, o na arutanage irĩra cia watho wa kũrũmĩrĩrũo, o na matuĩro ma cira, thĩinĩ wa Isiraeli.Na rĩrĩ, ĩno nĩyo kobi ya marũa marĩa Aritashashita, mũthamaki, aanengerire Ezara, ũcio mũthĩnjĩri-Ngai na mwandĩki-marũa, naguo ũguo nĩ ta kuuga mwandĩki mohoro ma maathani ma Jehova, o na irĩra cia watho wake wa kũrũmĩrĩrũo nĩ Isiraeli.Nĩ niĩ, Aritashashita, mũthamaki wa athamaki, ndakwandĩkĩra marũa maya, wee Ezara, mũthĩnjĩri-Ngai, na mwandĩki wa watho wa Ngai ũrĩa wĩ igũrũ. Ũrogĩa na thayũ, (na ciugo ingĩ ta icio.)Nĩ gwatha ngwathana atĩ Aisiraeli othe arĩa me gũkũ bũrũri ũyũ njathanaga, hamwe na athĩnjĩri-Ngai ao, o na Alawii, arĩa mangĩenda na ngoro ciao gũthiĩ Jerusalemu-rĩ, mathiĩ nawe;nĩ ũndũ nĩũtũmĩtwo nĩ mũthamaki o na andũ ake mũgwanja arĩa mamũheaga kĩrĩra, nĩ getha ũgatuĩrie mohoro ma Juda na Jerusalemu, o ta ũrĩa watho wa Ngai waku, ũrĩa wĩ naguo guoko-inĩ gwaku, ũtariĩ;o na ũkuue betha na thahabu, iria mũthamaki, o na andũ arĩa mamũheaga kĩrĩra, marutĩire Ngai wa Isiraeli, o we ũcio wĩ na gĩikaro gĩake kũu Jerusalemu,hamwe na betha na thahabu ciothe iria ũkona bũrũri ũyũ wothe ũthamakagwo nĩ mũthamaki wa Babuloni, o na indo iria andũ o na athĩnjĩri-Ngai makaruta na ũndũ wa kwĩendera, o icio ikarutwo o ro ũguo na kwĩendera na ngoro ciao nĩ ũndũ wa nyũmba ya Ngai wao ĩrĩa ĩrĩ kũu Jerusalemu.Nĩũgekĩra kĩyo mũno gĩa kũgũra ndegwa na mbia icio, o na ndũrũme, o na tũtũrũme, hamwe na igongona rĩacio rĩa mũtu, o na indo ciacio iria irutagwo cia kũnyuwo, nawe ũgacirutĩra o kũu igũrũ rĩa kĩgongona kĩa nyũmba ya Ngai waku, ĩo ĩrĩ Jerusalemu.Na rĩrĩ, ũndũ ũrĩa wothe inyuĩ na ariũ a thoguo mũkona wagĩrĩire gwĩkwo na betha o na thahabu ĩrĩa ĩrĩtigara-rĩ, ĩkagai o ro ũguo nacio o ta ũrĩa Ngai wanyu agakorũo endete.O nacio indo iria ũheetwo nĩ ũndũ wa wĩra wa nyũmba ya Ngai waku, nĩũgacitwara ũciige mbere ya Ngai wa Jerusalemu.O na ningĩ atĩrĩ, kĩndũ kĩrĩa kĩngĩ gĩothe gĩkabatarania nĩ ũndũ wa nyũmba ya Ngai waku, o kĩrĩa ũkona atĩ no mũhaka kĩrutwo-rĩ, nĩũgakĩruta nyũmba ĩrĩa ĩigagwo mũthithũ wa indo cia bata cia mũthamaki.Na rĩu niĩ, Aritashashita, mũthamaki wanyu, nĩndaathana ndera aigi mĩthithũ othe, o arĩa marĩ mũrĩmo ũrĩa ũngĩ wa rũũĩ rũa Farati, atĩrĩ, Ũndũ o wothe ũrĩa Ezara, mũthĩnjĩri-Ngai, na mwandĩki mohoro ma watho wa Ngai wa igũrũ, akabatario nĩguo harĩ inyuĩ, ũndũ ũcio nĩũgekwo na kĩyo mũno,o na angĩkoiga kũrutwo taranda igana cia betha, o na kori igana cia ngano, o na bathi igana cia ndibei, o na bathi igana cia maguta, o na cumbĩ ũtekũgerũo ũrĩa ũigana.Ũndũ ũrĩa wothe wathanĩtwo nĩ Ngai wa igũrũ-rĩ, nĩwĩkwo o ta ũrĩa ũtariĩ nĩ ũndũ wa nyũmba ya Ngai ũcio wa igũrũ kaĩ mabũrũri marĩa niĩ, mũthamaki wanyu ’thamakaga, o na ariũ akwa, mangĩgakorũo nĩ marakara ma Ngai nĩ ũndũ kĩ?O na ningĩ nĩtũkũmwĩra o ma atĩ ũhoro wa mũndũ o na ũrĩkũ wa athĩnjĩri-Ngai, o na Alawii, o na aini nyĩmbo, o na aikaria mĩrango, o na Anethini, o na ndungata cia nyũmba ĩo ya Ngai, nĩ atĩ nĩatige gwĩtio mũhothi wa mũthamaki, kana igoti rĩa ndũire, o na kana rĩa njĩra, o na atĩa.Naho ha ũhoro waku wee, Ezara-rĩ, thura andũ amwe o ta ũrĩa ũheetwo ũũgĩ nĩ Ngai waku, ũmatue aciri anyinyi, o na aciri anene, maciragĩre andũ othe arĩa marĩ mũrĩmo ũcio wa rũũĩ rũu, o arĩa moĩ mawatho ma Ngai waku; o nake mũndũ ũrĩa ũtamoĩ ũmũrute.Na rĩrĩ, mũndũ o wothe ũrĩa ũkarega kũrũmĩrĩra watho wa Ngai waku, o na watho wa mũthamaki, nĩagatuĩrũo cira aherithio na kĩyo kĩnene, o na kũngĩtuĩka nĩ kũũragwo oragwo, o na kana arindũrũo bũrũri wao, o na kana atahwo indo ciake, o na kana ohwo korokoro-inĩ.Nake Ezara akiuga atĩrĩ, Jehova, Ngai wa maithe maitũ, arogathwo, o we ũrĩa wekĩrire ũndũ ta ũcio ngoro-inĩ ya mũthamaki, atĩ ende kũgemia nyũmba ya Jehova ĩrĩa ĩrĩ Jerusalemu;o na agĩtũma njiguĩrũo tha nĩ mũthamaki, o na andũ ake arĩa mamũheaga kĩrĩra, o na andũ ake arĩa anene, ahoti. Na tondũ wa ũrĩa guoko kwa Jehova, Ngai wakwa, kwarĩ hamwe na niĩ, ngĩĩkĩrũo hinya nĩwe, ngĩcoka ngĩũnganithia andũ amwe arĩa anene thĩinĩ wa Aisiraeli twambate nao.Na rĩrĩ, aya nĩo atongoria a nyũmba cia maithe ma andũ acio, naruo rũrũ nĩruo rũciaro rũa andũ arĩa maambatanirie na niĩ moimĩte Babuloni, rĩrĩa Aritashashita aarĩ mũthamaki kuo.Thĩinĩ wa ariũ a Finehasi, nĩ Gerishoni; na thĩinĩ wa ariũ a Ithamaru, nĩ Danieli; na thĩinĩ wa ariũ a Daudi, nĩ Hatushu.Ningĩ thĩinĩ wa ariũ a Shekania; wa ariũ a Paroshu, nĩ Zekaria; na nĩkwarĩ arũme igana rĩa mĩrongo ĩtano maataranĩirio nake o ta ũrĩa marũa ma njiaro ciao maatariĩ.Thĩinĩ wa ariũ a Pahathu-moabi, nĩ Eliehoenai wa Zerahia; na nĩkwarĩ arũme angĩ magana merĩ hamwe nake.Thĩinĩ wa ariũ a Shekania, nĩ mũrũ wa Jahazieli, na nĩkwarĩ arũme angĩ magana matatũ hamwe nake.Na thĩinĩ wa ariũ a Adina, nĩ Ebedi wa Jonathani; na nĩkwarĩ arũme mĩrongo ĩtano hamwe nake.Ningĩ thĩinĩ wa ariũ a Elamu, nĩ Jeshaia wa Athalia; na nĩkwarĩ arũme mĩrongo mũgwanja hamwe nake.Thĩinĩ wa ariũ a Shefatia, nĩ Zebadia wa Mikaeli; na nĩkwarĩ arũme mĩrongo ĩnana hamwe nake.Thĩinĩ wa ariũ a Joabu, nĩ Obadia wa Jehieli; na nĩkwarĩ arũme magana merĩ na ikũmi na anana hamwe nake.Thĩinĩ wa ariũ a Shelomithu, nĩ mũrũ wa Josifia; na nĩkwarĩ arũme angĩ igana rĩa mĩrongo ĩtandatũ hamwe nake.Ningĩ thĩinĩ wa ariũ a Bebai, nĩ Zekaria wa Bebai; na nĩkwarĩ arũme angĩ mĩrongo ĩĩrĩ na anana hamwe nake.Thĩinĩ wa ariũ a Azigadi, nĩ Johanani wa Hakatani; na nĩkwarĩ arũme angĩ igana na ikũmi hamwe nake.Thĩinĩ wa ariũ a Adonikamu, na nĩo mokire thutha, marĩĩtwa mao nĩmo maya, Elifeleti, na Jeueli, na Shemaia; na nĩkwarĩ arũme angĩ mĩrongo ĩtandatũ hamwe nao.Na thĩinĩ wa ariũ a Bigivai, nĩ Uthai na Zabudu; na nĩkwarĩ arũme angĩ mĩrongo mũgwanja hamwe nao.Nao andũ acio-rĩ, ngĩmacokanĩrĩria hamwe o kũu rũũĩ-inĩ rũrĩa rũthererete rũgakinya Ahava; kũu nĩkuo twaambire hema ciitũ tũgĩikara kuo mĩthenya ĩtatũ; thutha wa ũguo ngĩthũrima andũ, o na athĩnjĩri-Ngai, na ndiigana kuona mũndũ o na ũmwe wa ariũ a Lawii.Ngĩkĩrekia mũndũ agete Eliezeri, na Arieli, na Shemaia, na Elinathani, na Jaribu, na Elinathani, na Nathani, na Zekaria, na Meshulamu, arĩa maarĩ anene; o na ngĩĩtithia Joiaribu, na Elinathani, arĩa maarĩ arutani.Ngĩcoka ngĩmatũma mathiĩ kwĩ Ido, ũrĩa mũnene watũire kũrĩa gwĩtagwo Kasifia, na ngĩkĩmera ũrĩa megũthiĩ kwĩra Ido, o na ariũ a ithe arĩa Anethini, kũu gwĩtagwo Kasifia, naguo nĩ atĩ matũrehithĩrie atungati a gũtungata nyũmba ya Ngai witũ.Na tondũ wa ũrĩa Ngai witũ aarĩ hamwe na ithuĩ atũteithie-rĩ, andũ acio magĩtũrehithĩrie mũndũ ũmwe wa ariũ a Mahali, mũrũ wa Lawii wa Isiraeli, warĩ na ũhoti wa kũbarĩrĩra wega maũndũ, nake nĩ Sherebia, arĩ hamwe na ariũ ake o na ariũ a ithe, nao maarĩ ikũmi na anana,o na Hashabia, na hamwe nake gũkĩgĩa Jeshaia, wa ariũ a Merari, na ariũ a ithe, na ariũ ao, andũ mĩrongo ĩĩrĩ;o na thĩinĩ wa Anethini, arĩa Daudi o na anene ake maaheanĩte matuĩke a gũtungatĩra Alawii, gũkĩgĩa Anethini magana merĩ ma mĩrongo ĩĩrĩ; nao othe nĩmaandĩkĩtwo marĩĩtwa mao.Hĩndĩ ĩo ngĩhunjanĩria ũhoro atĩ andũ mehinge kũrĩa irio, kũu gũkuhĩ na rũũĩ rũu rũa Ahava, nĩguo twĩnyihĩrie mbere ya Ngai witũ, na tũmũrongorie nĩguo atũrũngĩrĩrie njĩra ithuene o na ciana ciitũ, o na indo ciitũ ciothe.Nĩ ũndũ nĩndaconokire nĩ kũhoya mũthamaki gĩtungati gĩa athigari, o na kĩa andũ arĩa mathiaga mahaicĩte mbarathi, a gũtũteithia harĩ thũ ciitũ njĩra-inĩ, nĩ ũndũ nĩtwaarĩtie na mũthamaki, tũkamwĩra atĩ Ngai witũ e hamwe na andũ othe arĩa mamũrongoragia, nĩguo amateithie mone maũndũ mega; no hinya wake ũũkagĩrĩra andũ othe arĩa matiganaga nake, o na marakara make.Tondũ ũcio tũgĩkĩĩhinga kũrĩa irio o ro ũguo, na tũgĩthaitha Ngai witũ atũteithie na ũndũ ũcio; nake agĩĩtĩkĩra kũigua gũthaithana gwitũ.Hĩndĩ ĩo ngĩkĩamũra anene ikũmi a athĩnjĩri-Ngai, nao nĩo Sherebia, na Hashabia, o na andũ angĩ ikũmi a ariũ a ithe wao hamwe nao.Ngĩcoka ngĩmathimĩra betha, o na thahabu, o na indo ingĩ, nacio nĩcio iria ciarutĩtwo cia wĩra wa nyũmba ya Ngai witũ, o iria mũthamaki, o na andũ ake arĩa mamũheaga kĩrĩra, o na anene ake, o na Aisiraeli othe arĩa maarĩ ho, maarutĩte,ngĩkĩmathimĩra ngĩmane taranda magana matandatũ ma mĩrongo ĩtano cia betha, o na indo ithondeketwo na betha cia taranda igana rĩmwe, o na taranda igana rĩmwe cia thahabu,o na mbakũri mĩrongo ĩĩrĩ cia thahabu ingiuma mbaũni ngiri ĩmwe, o na thani igĩrĩ cia gĩcango kĩrĩa kĩega gĩtheru mũno kĩĩ goro o ta thahabu.Ngĩkĩmera atĩrĩ, Rĩu-rĩ, inyuĩ nĩmwamũrĩirũo Jehova, o nacio indo icio nĩ nyamũre, o nacio betha o na thahabu ici nĩcio indo iria irutĩirũo Jehova, Ngai wa maithe manyu, na ũndũ wa kwĩendera.Ĩkaragai mwĩhũgĩte, mũcimenyerere, o nginya hĩndĩ ĩrĩa mũgacithimĩra mbere ya anene a athĩnjĩri-Ngai, o na Alawii, o na atongoria a nyũmba cia maithe ma andũ a Isiraeli, kũu Jerusalemu tũnyũmba-inĩ thĩinĩ twa nyũmba ya Jehova.Ũguo nĩguo athĩnjĩri-Ngai o na Alawii maaiyũkĩrie indo icio cia betha na thahabu, o na indo iria ingĩ, o ta ũrĩa ciathimĩtwo, nĩguo macitware Jerusalemu o kũu nyũmba ya Ngai witũ.Hĩndĩ ĩo tũgĩkiuma kũu rũũĩ-inĩ rũu rũa Ahava mũthenya wa ikũmi na ĩĩrĩ wa mweri wa mbere, nĩ getha tũthiĩ Jerusalemu; nake Ngai witũ aarĩ hamwe na ithuĩ atũteithie, nake agĩtũhonokia harĩ thũ ciitũ, o na harĩ andũ arĩa mangĩkorũo matuoheirie njĩra-inĩ.Na twakinya Jerusalemu, tũgĩikara kuo mĩthenya ĩtatũ,naguo mũthenya wa kana, betha na thahabu icio, o na indo icio ingĩ twokĩte nacio, igĩthimĩrũo kũu nyũmba ya Ngai witũ, ikĩigwo moko-inĩ ma Meremothu wa Uria, ũrĩa mũthĩnjĩri-Ngai; nake Eleazaru wa Finehasi aarĩ hamwe nake; o nao aa Jozabadu wa Jeshua, na Naodia wa Binui, Alawii, maarĩ hamwe nao;nacio indo icio ciothe igĩtarũo na igĩthimwo, naguo ũhoro wa ũrĩa indo icio ciothe ciaiganire, ciathimwo, ũkĩandĩkwo ihinda o ro rĩu.Nao andũ arĩa maatahĩtwo, o acio moimĩte bũrũri ũrĩa maatwarĩtwo-rĩ, makĩrutĩra Ngai wa Isiraeli ndegwa ikũmi na igĩrĩ nĩ ũndũ wa Aisiraeli othe, ituĩke mahaki ma njino; o na ndũrũme mĩrongo kenda na ithathatũ, na tũtũrũme mĩrongo mũgwanja na mũgwanja; ningĩ hakĩrutwo thenge ikũmi na igĩrĩ cia igongona rĩa mehia; nyamũ icio ciothe-rĩ, ciarĩ cia mahaki ma gũcinĩrũo Jehova.Nao magĩgĩtwarĩra abarũthi arĩa anene o na arĩa anyinyi, arĩa maathanaga bũrũri ũrĩa wĩ mũrĩmo ũyũ wa rũũĩ rũa Farati, ũhoro wa maũndũ marĩa maathanĩtwo nĩ mũthamaki mekagwo nĩo; nao abarũthi acio magĩteithia andũ, nĩguo maũndũ ma nyũmba ya Ngai mathiĩ na mbere.Na rĩrĩ, maũndũ macio maarĩkia gwĩkwo-rĩ, atongoria magĩ’thengerera, makĩnjĩra ũũ: Atĩrĩrĩ, andũ a Isiraeli, o na athĩnjĩri-Ngai na Alawii, nĩmaregete kwĩamũra methengie harĩ andũ a mabũrũri maya, no nĩ gwĩka mareka maũndũ me thahu o tao, naguo ũguo nĩ ta kuuga maũndũ marĩa mekagwo nĩ Akanaani, na Ahiti, na Aperizi, na Ajebusi, na Aamoni, na Amoabi, na Amisiri, na Aamori.Nĩ ũndũ nĩmahikitie airĩtu ao, magetĩkĩra mahikio nĩ ariũ ao; na tondũ ũcio mbeũ ĩrĩa nyamũre nĩĩthombocanĩte na andũ a mabũrũri maya; na ti-titherũ atongoria ao o ene, o na andũ arĩa maathanaga, nĩo matemeire andũ arĩa angĩ njĩra ya kwagarara watho.Na rĩrĩ, hĩndĩ ĩrĩa ndaiguire ũhoro ũcio, ngĩtembũranga nguo ciakwa, ya thĩinĩ o na ya igũrũ, o na ngĩmunya njuĩrĩ imwe cia mũtwe wakwa, o na kĩreru, ngĩgĩikara thĩ ndĩ mũmaku.Hĩndĩ ĩo hagĩkigomana harĩ niĩ mũndũ o wothe ũrĩa wainainagio nĩ ciugo iria cioigĩtwo nĩ Ngai wa Isiraeli, nĩ ũndũ wa ũrĩa andũ acio maatahĩtwo maagararĩte watho; na niĩ ngĩikara thĩ ndĩ mũmaku o ro ũguo o nginya hĩndĩ ĩrĩa igongona rĩa hwaĩ-inĩ rĩrutagwo.Narĩo ihinda rĩu rĩrutagwo igongona rĩa hwaĩ-inĩ ngĩũkĩra, ngiuma hau ndenyihĩirie, ndĩ na nguo yakwa ĩrĩa ya thĩinĩ o na ĩrĩa ya igũrũ itembũkangĩte o ro ũguo, ngĩcoka ngĩturia ndu, ngĩtambũrũkĩria Jehova Ngai wakwa moko,ngĩmwĩra ũũ: Atĩrĩrĩ, Wee, Ngai wakwa, nĩngũconoka na ngaigua thoni nĩ gũkũinamũrĩra ũthiũ wakwa, wee Ngai wakwa, nĩ gũkorũo mawaganu maitũ nĩmongererekete magatũkĩrũka ciongo, o namo mehia maitũ nĩmanenehete magakinya o matu-inĩ marĩa maitũ.Kuuma o matukũ ma maithe maitũ-rĩ, tũtũire tũkĩragĩrĩria o kwĩhia o nginya ũmũthĩ; na tondũ wa ũũru ũcio witũ nĩkĩo ithuĩ, o na athamaki aitũ, o na athĩnjĩri-Ngai aitũ, twarekereirio tũkĩneanwo moko-inĩ ma athamaki a mabũrũri mangĩ, tũũragwo nĩo na hiũ cia njora, o na tũgwatwo mĩgwate, o na tũtahwo, o na tũconorũo mũno, o ta ũrĩa gũtariĩ mũthenya ũyũ wa ũmũthĩ.Na rĩrĩ, rĩu kahinda gaka kanini, Jehova Ngai witũ nĩatũiguĩrĩire tha, agatũma tũtigarĩrũo nĩ matigari manyinyi ma andũ mahonoke, o na agatũhe handũ ha gũikara tũrũmĩte tũtarĩ na ũgwati kũndũ gũkũ gwake kwamũre, nĩ getha Ngai witũ atũme maitho maitũ magĩe na ũtheri, o na atĩ tũikare ihinda ikuhĩ ta tũrĩ ariũku, tuumĩte ũkombo-inĩ;nĩ ũndũ tũkĩrĩ ngombo; no rĩrĩ, o na kũngĩtuĩka nĩ ũguo, Ngai witũ ndatiganĩte na ithuĩ ũkombo-inĩ ũcio witũ, no nĩ tha atũiguĩrĩire tũkĩonwo nĩ athamaki a Perisia, nĩguo tũikarange ta tũrĩ ariũku, nĩ getha twake nyũmba ya Ngai witũ rĩngĩ, na tũmĩcokererie kũndũ kũrĩa ĩtharũkĩte, na tũgĩe na rũthingo rũa gũtũirigĩra thĩinĩ wa Juda o na Jerusalemu.Na rĩrĩ, Ngai witũ, tũngĩgĩcoka kuuga atĩa hihi? Nĩ gũkorũo, nĩ gũtigana tũtiganĩte na maathani maku,o marĩa waathanire na ũndũ wa tũnua twa anabii, ndungata ciaku, ũkiuga atĩrĩ, Bũrũri ũrĩa mũgũthiĩ kwĩgwatĩra ũtuĩke wanyu-rĩ, nĩ bũrũri mũthũkie nĩ maũndũ marĩa matarĩ matheru ma andũ arĩa maũtũũrĩte, na maũndũ mao marĩa me thahu, marĩa maiyũrĩte kuo kuuma gĩturi kĩmwe kĩaguo o nginya gĩturi kĩrĩa kĩngĩ, magagĩtũma ũiyũrũo nĩ magigi.Tondũ ũcio tigai kũreka ariũ ao mahikie airĩtu anyu, o na kana mwĩtĩkĩre airĩtu ao mahikio nĩ ariũ anyu, o na kana mwĩnogie na ũhoro wa atĩ magĩe na thayũ o na kana magaacĩre tene na tene. Tigagai gwĩka maũndũ macio nĩ getha mũgĩe na hinya, na mũrĩage indo iria njega cia bũrũri ũcio, na mũkaũtigĩra ciana cianyu ũtuĩke igai rĩacio tene na rene.Na rĩrĩ, kuona atĩ nĩtũkoretwo nĩ maũndũ macio mothe manene ũguo nĩ ũndũ wa ũrĩa twĩkĩte ũũru, o na ũndũ wa ũrĩa tũrĩ ehia mũno-rĩ, ningĩ kuona atĩ wee, Ngai witũ, ũtũhũrĩte ihũra inyinyi gũkĩra ũrĩa twagĩrĩirũo nĩ kũhũrũo nĩ ũndũ wa ũũru ũcio witũ, o na ũgatũtigĩria matigari maya-rĩ,githĩ nĩtũgagĩcoka kwĩhia maathani maku, o na tũtume ũthoni na andũ arĩa mekaga maũndũ macio me thahu mũno? Hĩ! Githĩ hihi ndũngĩkĩrakario nĩ ithuĩ mũno o nginya ũtũnine biũ, o nginya haage mũndũ o na ũmwe mũtigaru, o na kana mũndũ o na ũmwe mũhonoku?Atĩrĩrĩ, wee, Jehova Ngai wa Isiraeli, wĩ mũthingu; nĩ gũkorũo nĩtũtigĩirio matigari ma andũ arĩa mahonokete, o ta ũrĩa gũtariĩ ũmũthĩ; na atĩrĩrĩ, rĩu twĩ mbere yaku tũkĩonagwo atĩ ti-itherũ tũrĩ ehia; nĩ ũndũ gũtirĩ mũndũ ũngĩhota kũrũgama mbere yaku nĩ ũndũ wa ũhoro ũcio.Na rĩrĩ, hĩndĩ ĩo Ezara aahoyaga Ngai, akĩmuumbũragĩra maũndũ, o na akĩrĩraga, o na agĩĩtungumanagia mbere ya nyũmba ya Ngai-rĩ, agĩkĩũnganĩrũo nĩ kĩrĩndĩ kĩingĩ mũno kĩa arũme na andũ-a-nja, o na ciana, kiumĩte kũu Isiraeli; nĩ ũndũ andũ akuo nĩmaarĩraga mũno.Nake Shekania wa Jehieli, mũndũ ũmwe wa ariũ a Elamu, akĩarĩria Ezara, akĩmwĩra atĩrĩ, Nĩtwagararĩte watho wa Ngai witũ, na nĩtũhikĩtie andũ-a-nja a bũrũri ũyũ matarĩ a rũrĩrĩ ruitũ; no rĩrĩ, he kĩĩrĩgĩrĩro gĩkoniĩ Isiraeli ũhoro-inĩ ũcio.Tondũ ũcio rekei tũrĩkanĩre na Ngai witũ atĩ tũte andũ-a-nja acio othe tũhikĩtie, o na twana tuothe tũrĩa tũciarĩtwo nĩo, o ta ũrĩa kĩrĩra kĩrĩa tũheetwo nĩwe, mwathi wakwa, gĩtariĩ, o na kĩrĩra kĩa andũ arĩa mekũinaina nĩ ũndũ wa maathani ma Ngai witũ; naguo ũndũ ũcio wĩkwo o ta ũrĩa watho wathanĩtwo.Kĩarahũke, nĩ ũndũ ũhoro ũcio wĩ moko-inĩ maku, na ithuĩ twĩ hamwe nawe; kĩũmĩrĩrie, ũwĩke.Hĩndĩ ĩo Ezara agĩkĩarahũka, agĩtũma andũ arĩa anene a athĩnjĩri-Ngai na Alawii, o na Aisiraeli othe, mehĩte moige atĩ nĩmegwĩka o ta ũrĩa ndeto icio itariĩ. Nao magĩkĩĩhĩta.Hĩndĩ ĩo Ezara agĩkĩarahũka akiuma hau mbere ya nyũmba ya Ngai, agĩthiĩ agĩtonya kanyũmba ka Jehohanani wa Eliashibu; na aakinya kuo ndaigana kũrĩa irio, o na kana akĩnyua maĩ; nĩ gũkorũo aarĩ na kĩeha nĩ ũndũ wa ũrĩa andũ acio maatahĩtwo maagararĩte watho.Naguo ũhoro ũgikĩhunjanĩrio kũu Juda na Jerusalemu harĩ andũ acio othe maatahĩtwo, wa atĩ mongane Jerusalemu,o na wa atĩ mũndũ o wothe ũrĩa ũtarĩkinya kuo mĩthenya ĩtatũ ĩtanathira, o ta ũrĩa kĩrĩra kĩu kĩheanĩtwo nĩ anene o na athuri gĩtariĩ-rĩ, mũndũ ũcio atunyũo indo ciake ciothe, o nake we mwene aamũrũo athengio kĩrĩndĩ-inĩ kĩa andũ acio maatahĩtwo.Hĩndĩ ĩo arũme othe a Juda na Benjamini magĩkĩũngana Jerusalemu mĩthenya ĩo ĩtatũ ĩtanathira; naguo mũthenya wa mĩrongo ĩĩrĩ wa mweri wa kenda, andũ acio othe magĩikara handũ haariĩ mbere ya nyũmba ya Ngai, makĩinainaga nĩ ũndũ wa ũhoro ũcio, o na ũndũ wa mbura ĩrĩa yoiraga nene.Nake Ezara, ũcio mũthĩnjĩri-Ngai, akĩrũgama akĩmera atĩrĩ, Nĩmwagararĩte watho, mũkahikia andũ-a-nja matarĩ a rũrĩrĩ ruitũ, mũkongerera wĩhia ũrĩa wĩhĩtio nĩ Isiraeli.Na tondũ ũcio umbũrĩrai Jehova, Ngai wa maithe manyu, mehia manyu, na mwĩke maũndũ marĩa mangĩendeka nĩwe, na mwĩamũre harĩ andũ arĩa matũũraga bũrũri ũyũ, o na harĩ andũ-a-nja arĩa matarĩ a rũrĩrĩ ruitũ.Hĩndĩ ĩo kĩrĩndĩ kĩu gĩothe gĩgĩcokia gĩkiuga na mũgambo mũnene atĩrĩ, O ta ũguo wee uugĩte ũhoro-inĩ witũ-rĩ, noguo twagĩrĩirũo nĩ gwĩka.No rĩrĩ, andũ nĩ aingĩ, na nĩ ihinda rĩa mbura nene, na tũtingĩhota kũrũgama nja handũ hatarĩ hagite; ningĩ wĩra ũyũ ti wa mũthenya ũmwe kana ĩĩrĩ, nĩ gũkorũo nĩtwagararĩte watho mũno ũhoro-inĩ ũcio.Tondũ ũcio reka atongoria aitũ matuwo arori a kĩrĩndĩ gĩothe, nao andũ othe a matũũra maitũ arĩa mahikĩtie andũ-a-nja matarĩ a rũrĩrĩ ruitũ nĩmoke o mahinda marĩa magatuĩrũo, na moke na athuri a itũũra o itũũra, o na aciri arĩo, o nginya hĩndĩ ĩrĩa marakara marĩa manene ma Ngai witũ magathengio matigatũkore; o nginya ũndũ ũcio ũninwo.Na gũgĩtuĩka atĩrĩ, atĩ Jonathani wa Asaheli na Jahazeia wa Tikiva, acio oiki-rĩ, no o maakararirie ũhoro ũcio; nao Meshulamu, o na Shabethai, Mũlawii, makĩmateithia.Nao andũ acio maatahĩtwo magĩĩka o ta ũrĩa kwarĩkanĩrĩtwo; nake Ezara, ũcio mũthĩnjĩri-Ngai, me hamwe na anene amwe a nyũmba cia maithe mao, o ta ũrĩa nyũmba cia maithe mao ciatariĩ, makĩamũrũo na ũndũ wa kũgwetwo marĩĩtwa mao. Nao magĩgĩikara thĩ mũthenya wa mbere wa mweri wa ikũmi nĩ getha magwate gũtuĩria wega ũhoro ũcio.Naguo mũthenya wa mbere wa mweri wa mbere nĩguo maarĩkirie gũcira ũhoro wa andũ acio othe maahikĩtie andũ-a-nja arĩa matarĩ a rũrĩrĩ rũao.Na thĩinĩ wa ariũ a athĩnjĩri-Ngai nĩkwonekire andũ amwe maahikĩtie andũ-a-nja matarĩ a rũrĩrĩ rũao, nao nĩ aya; thĩinĩ wa ariũ a Jeshua wa Jozadaku na ariũ a ithe, nĩ Maaseia, na Eliezeru, na Jaribu, na Gedalia.Nao makĩĩhĩta na makĩneana moko mao, makiuga atĩ nĩmegũte atumia acio ao; na tondũ wa ũguo mehĩtie magĩkĩruta ndũrũme ya rũũru nĩ ũndũ wa wĩhia wao.O nao a ariũ a Imeri, nĩ Hanani, na Zebadia.O nao a ariũ a Harimu, nĩ Maaseia, na Elija, na Shemaia, na Jehieli, na Uzia.O nao a ariũ a Pashuri, nĩ Elioenai, na Maaseia, na Ishumaeli, na Nethaneli, na Jozabadu, na Elasa.O nao a Alawii, nĩ Jozabadu, na Shimei, na Kelaia (nake ũcio nowe wĩtagwo Kelita), na Pethahia, na Juda, na Eliezeru.O nao a andũ arĩa aini nyĩmbo, nĩ Eliashibu; o nao a andũ arĩa maaikaragia mĩrango, nĩ Shalumu, na Telemu, na Uri.O na thĩinĩ wa Aisiraeli arĩa angĩ, a ariũ a Paroshu, nĩ Ramia, na Izia, na Malikija, na Mijamini, na Eleazaru, na Malikija, na Benaia.O nao a ariũ a Elamu, nĩ Matania, na Zekaria, na Jehieli, na Abadi, na Jeremothu, na Elija.O nao a ariũ a Zatu, nĩ Elioenai, na Eliashibu, na Matania, na Jeremothu, na Zabadu, na Aziza.O nao a ariũ a Bebai, nĩ Jehohanani, na Hanania, na Zabai, na Athilai.O nao a ariũ a Bani, nĩ Meshulamu, na Maluku, na Adaia, na Jashubu, na Sheali, na Jeremothu.O nao a ariũ a Pahathu-moabi, nĩ Adina, na Kelali, na Benaia, na Maaseia, na Matania, na Bezaleli, na Binui, na Manase.O nao a ariũ a Harimu, nĩ Eliezeru, na Ishija, na Malikija, na Shemaia, na Shimeoni,na Benjamini, na Maluku, na Shemaria.O nao a ariũ a Hashumu, nĩ Matenai, na Marata, na Zabadu, na Elifeleti, na Jeremai, na Manase, na Shimei.O na a ariũ a Bani, nĩ Maadai, na Amuramu, na Ueli,na Benaia, na Bedeia, na Keluhi,na Vania, na Meremothu, na Eliashibu,na Matania, na Matenai, na Jaasu,na Bani, na Binui, na Shimei,na Shelemia, na Nathani, na Adaia,na Makinadebai, na Shashai, na Sharai,na Azareli, na Shelemia, na Shemaria,na Shalumu, na Amaria, na Jusufu.O nao a ariũ a Nebo, nĩ Jeieli, na Matithia, na Zabadu, na Zebina, na Ido, na Joeli, na Benaia.Acio othe nĩmaahikĩtie andũ-a-nja matarĩ a rũrĩrĩ rũao; na amwe ao nĩmaaciarĩirũo ciana nĩ andũ-a-nja acio.ŨYŨ nĩguo ũhoro wa Nehemia, mũrũ wa Hakalia.Atĩrĩrĩ, mweri wa Kiselevu, mwaka wa mĩrongo ĩĩrĩ, niĩ ndĩ kũu Shushani nyũmba ya mũthamaki,Hanani, mũndũ ũmwe wa ariũ a awa, agĩũka, o na andũ amwe angĩ moimĩte Juda; na niĩ ngĩkĩmahoya ũhoro wa Ayahudi arĩa maahonokete, o acio maatigarĩte makahonoka thĩinĩ wa arĩa maatahĩtwo, o na ũhoro ũkoniĩ Jerusalemu.Nao makĩnjĩra atĩrĩ, Matigari ma andũ arĩa matigarĩte thĩinĩ wa arĩa maatahĩtwo, o acio marĩ kũu bũrũri ũcio-rĩ, me na mĩnyamarĩko mĩingĩ mũno, o na makamenwo mũno; o naruo rũthingo rũa Jerusalemu rũtũire rũrĩ o rũtharie rũkagũithio thĩ, nayo mĩrango yarĩo ĩgacinwo na mwaki.Na gũgĩkinya atĩrĩ, atĩ ndaigua ciugo icio, ngĩikara thĩ, ngĩrĩra, ngĩgĩikara mĩthenya mĩingaingĩ ngwatĩtwo nĩ kĩeha; na ngĩĩhinga kũrĩa irio, ngĩhoya ndĩ mbere ya Ngai wa igũrũ,ngiuga atĩrĩ, Ndagũthaitha wee, Jehova Ngai wa igũrũ, wee Mũrungu mũnene na wa kũmakania, wee ũhingagĩria kĩrĩkanĩro gĩaku andũ arĩa makwendaga na makamenyerera maathani maku, o na ũkamaiguĩra tha;ndagũthaitha ũtege matũ, o na ũracũrie maitho, nĩ getha ũthikĩrĩrie ihoya rĩakwa, niĩ ndungata yaku, rĩrĩa ngũhoya mũthenya o na ũtukũ ndĩ mbere yaku ihinda rĩrĩ, nĩ ũndũ wa ciana cia Isiraeli, ndungata ciaku, o hĩndĩ ĩrĩa ngũkuumbũrĩra mehia ma ciana cia Isiraeli, marĩa tũkwĩhĩtie; ti-itherũ, niĩ mwene, o na andũ a nyũmba ya baba, nĩtwĩhĩtie.Nĩtũgwĩkĩte maũndũ moru mũno mũno, na tũkaaga kũmenyerera maathani marĩa watwathire, o na irĩra cia watho wa kũrũmĩrĩrũo, o na matuĩro maku ma cira, o macio waathire Musa ndungata yaku.Ndagũthaitha ũririkane ũhoro ũrĩa waathire Musa, ndungata yaku, ũkĩmwĩra atĩrĩ, Mũngĩkaagarara watho wakwa-rĩ, nĩngamũhurunjĩra ndũrĩrĩ-inĩ mũtwarũo kũndũ kũraya;no rĩrĩ, mũngĩkanjokerera, na mũmenyerere maathani makwa mũmekage-rĩ, o na andũ anyu arĩa mateetwo mangĩgakorũo marĩ o gĩturi-inĩ gĩa kũu igũrũ, ndirĩ hingo itakamacokereria, ndĩmarute kũu, ndĩmatware o handũ harĩa ’thurĩte nĩ getha ndũme rĩĩtwa rĩakwa rĩtũũre ho.Na rĩrĩ, ici nĩcio ndungata ciaku, o na andũ aku, arĩa wakũũrire na hinya waku mũnene, o na ũndũ wa guoko gwaku kwĩ hinya.Atĩrĩrĩ, Jehova, ndagũthaitha ũtege gũtũ gwaku ũigue mahoya makwa, niĩ ndungata yaku, o na mahoya ma ndungata ciaku, o ici ikenagio nĩ gwĩtigĩra rĩĩtwa rĩaku; o na ningĩ ndagũthaitha ũtũme niĩ ndungata yaku ngĩe na mũnyaka ũmũthĩ, na wĩtĩkĩre njiguĩrũo tha ngĩthengerera mũndũ ũcio. (Tondũ nĩ niĩ ndarĩ mũtwarĩri mũthamaki gĩa kũnyua.)Na gũgĩkinya atĩrĩ, atĩ mweri wa Nisani, mwaka wa mĩrongo ĩĩrĩ ĩrĩa Aritashashita aakorirũo athamakĩte, o hĩndĩ ĩrĩa ndibei yarĩ harĩ we-rĩ, ngĩkĩoya ndibei ĩo, ngĩnengera mũthamaki. Na rĩrĩ, mbere ya hĩndĩ ĩo hatiarĩ hĩndĩ ndanatuka gĩthiithi ndĩ harĩ we.Nake mũthamaki agĩkĩnjũria atĩrĩ, Ũtukĩte gĩthiithi nĩkĩ, na ndũkĩrĩ mũrũaru? Nĩngũmenya atĩ ũndũ ũcio ndũngĩoneka tiga o mũndũ akorirũo e na kĩeha ngoro. Hĩndĩ ĩo ngĩgĩĩtigĩra mũno mũno.Ngĩkĩĩra mũthamaki atĩrĩ, Mũthamaki wakwa, ũrotũũra tene na tene; kaĩ gĩthiithi gĩakwa kĩngĩkĩaga gũtuka nĩ ũndũ kĩ, kuona atĩ itũũra riitũ, o kũndũ kũrĩa mbĩrĩra cia aa baba irĩ, nĩ ikiru ihooru, o na ihingo ciarĩo igacinwo na mwaki, ikaninwo biũ?Nake mũthamaki agĩkĩnjũria atĩrĩ, Ũndũ ũrĩa ũgũkĩenda kũ’hoya nĩ ũrĩkũ? Tondũ ũcio ngĩhoya Ngai wa igũrũ.Ngĩcoka ngĩĩra mũthamaki atĩrĩ, Ũngĩkorũo nĩũkuona arĩ wega, mũthamaki ũyũ, na niĩ, ndungata yaku njĩtĩkĩrĩke nĩwe-rĩ, ndekia ’thiĩ Juda, nginye itũũra rĩrĩa rĩrĩ mbĩrĩra cia aa baba, nĩguo ngarĩake.Nake mũthamaki akĩnjũria atĩrĩ, (na mũtumia wa mũthamaki agĩkorũo aikarĩte o hau hakuhĩ nake,) Rũgendo rũu rũaku nĩ rũa matukũ maigana? Na ũgagĩcoka rĩ? Mũthamaki agĩkĩona atĩ nĩ wega andekie, ’thiĩ; na niĩ ngĩmwĩra ihinda rĩrĩa ngacoka.O na ningĩ ngĩĩra mũthamaki ũũ: Atĩrĩrĩ, ũngĩkorũo nĩũkuona arĩ wega, wee mũthamaki ũyũ-rĩ, reka ’heo marũa ndwarĩre abarũthi arĩa me mũrĩmo ũcio ũngĩ wa rũũĩ rũa Farati, nĩ getha mareke ’hĩtũke o nginya nginye Juda;o na ũ’he marũa ma gũtwarĩra Asafu, mũnene wa kĩrĩti kĩa mũthamaki, nĩ getha a’he mĩtĩ, ’thondeke hingĩro cia mĩrango ya nyũmba ĩrĩa yakĩtwo na hinya ĩrĩa ĩgwataine na nyũmba ya Jehova, o na ũndũ wa rũthingo rũa itũũra rĩu, o na ũndũ wa nyũmba ĩrĩa ngatonya ndũũre. Nake mũthamaki akĩnjĩtĩkĩria, nĩ ũndũ wa ũrĩa Ngai wakwa aarĩ hamwe na niĩ andeithie.Hĩndĩ ĩo ngĩgĩthiĩ ngĩkinya harĩ abarũthi arĩa maarĩ mũrĩmo ũcio ũngĩ wa rũũĩ rũu, ngĩmane marũa ma mũthamaki. Nake mũthamaki ũcio agĩkorũo nĩaa’heete anene amwe a mbũtũ cia ita, o na andũ arĩa mathiaga mahaicĩte mbarathi, tũthiĩ nao.Na rĩrĩ, hĩndĩ ĩrĩa Sanibalati Mũhoroni, na Tobia Mũamoni, ndungata yake, maaiguire ũhoro ũcio, makĩigua ũũru mũno nĩ ũndũ atĩ he mũndũ ũũkĩte gũcaria ũhoro wa kũguna ciana cia Isiraeli.Tondũ ũcio ngĩkinya Jerusalemu; na ndanina mĩthenya ĩtatũ kuo,ngĩcoka ngĩũkĩra ũtukũ, niĩ mwene twĩ na andũ matarĩ aingĩ; na ndiigana kwĩra mũndũ o na ũmwe maũndũ marĩa Ngai wakwa aanjĩkĩrĩte ngoro-inĩ yakwa njĩke nĩ ũndũ wa Jerusalemu; na ndiarĩ na nyamũ o na ĩmwe ĩngĩ tiga o ĩrĩa ndahaicĩte.Ngĩkiuma ũtukũ, ngiumĩra Kĩhingo gĩa Kĩanda, ndorete gĩthima-inĩ kĩrĩa gĩĩtagwo Gĩthima kĩa Ndamathia, o na Kĩhingo gĩa Kĩara-inĩ, ngĩbara thingo cia Jerusalemu iria ciatharũkĩte, na mĩrango yarĩo ĩrĩa yahĩĩte nĩ mwaki.Hĩndĩ ĩo ngĩthiathia ngĩkinya Kĩhingo-inĩ gĩa Gĩthima, o na Karia-inĩ ka Mũthamaki; no rĩrĩ, hatiarĩ handũ ha kũhĩtũkĩria nyamũ ĩrĩa yanguuĩte.Thutha wa ũguo ngĩkĩambata kũrĩ o ũtukũ, ndĩĩgiritanĩtie na karũũĩ, ngĩbaraga rũthingo rũa itũũra rĩu; ngĩcoka ngĩhũndũka ngĩtonyera Kĩhingo-inĩ gĩa Kĩanda, ngĩgĩcoka itũũra-inĩ.Nao aathani akuo matiamenyire na kũrĩa ’thiĩte, kana ũrĩa njĩkĩte; o na kana ngĩĩra Ayahudi ũhoro ũcio, kana athĩnjĩri-Ngai, o na kana andũ arĩa anene, kana aathani a Ayahudi, o na kana andũ arĩa angĩ ndendete marute wĩra.Hĩndĩ ĩo ngĩkĩmera atĩrĩ, Nĩmũkuona ũrĩa ũhoro ũyũ twĩ naguo wĩ mũũru, wa atĩ itũũra rĩa Jerusalemu nĩ rĩkiru ihooru, o nacio ihingo ciarĩo igacinwo na mwaki; ũkai tũgacokererie rũthingo rũa Jerusalemu, nĩ getha tũtigacoke kũmenwo.Ngĩcoka ngĩmahe ũhoro wa ũrĩa Ngai wakwa arĩ hamwe na niĩ andeithie, o na ngĩmahe ũhoro wa ciugo iria mũthamaki aanjĩrire. Nao magĩkiuga atĩrĩ, Nĩtũgĩũkĩrei twake. Tondũ ũcio magĩkĩĩĩkĩra hinya marute wĩra ũcio mwega.No rĩrĩ, hĩndĩ ĩrĩa Sanibalati Mũhoroni, na Tobia Mũamoni, ndungata yake, o na Geshemu Mũarabu, maaiguire ũhoro ũcio, magĩtũthekerera nĩ gũtũnyarara, o na magĩtũmena, magĩtũũria atĩrĩ, Ĩ ũndũ ũyũ mũreka nĩ ũrĩkũ? Kaĩ mũkwenda kũrema mũthamaki mũmũũkĩrĩre?Hĩndĩ ĩo ngĩmacokeria, ngĩmera atĩrĩ, Ngai wa igũrũ nĩwe ũgatũma tũgaacĩre; na tondũ ũcio ithuĩ, ndungata ciake, nĩtũgũũkĩra twake; no rĩrĩ, inyuĩ mũtirĩ ho o na hanini ũhoro-inĩ ũyũ twĩ naguo gũkũ Jerusalemu, o na kana mũkagĩa kĩhooto gĩa gũtonya maũndũ-inĩ makuo, o na kana mũkagĩa ũndũ o na ũrĩkũ wa gũtũma mũririkanwo gũkũ Jerusalemu.Hĩndĩ ĩo Eliashibu, mũthĩnjĩri-Ngai ũrĩa mũnene, agĩgĩũkĩra me na ariũ a ithe arĩa angĩ athĩnjĩri-Ngai, magĩaka Kĩhingo kĩa Ng’ondu; nao magĩkĩamũrĩra Jehova, o nayo mĩrango yakĩo makĩmĩĩkĩra; makĩmĩamũra o nginya mũthiringo-inĩ wa nyũmba ndaya na igũrũ wa Hamea, o hau mũthiringo-inĩ wa nyũmba ndaya na igũrũ wa Hananeli.Nao andũ arĩa maariganĩtie nake magĩaka-rĩ, nĩ andũ a Jeriko. Nake mũndũ ũrĩa wariganĩtie na acio agĩaka nĩ Zakuri wa Imuri.Nakĩo Kĩhingo gĩa Ciũngũyũ nĩ ariũ a Hasenaa maagĩakire, na nĩo mekĩrire hingĩro ciakĩo, o nayo mĩrango yakĩo makĩmĩĩkĩra handũ hayo, na makĩmĩĩkĩra icuuma cia kũmĩhinga, o na igera ciayo cia kũmĩĩkĩra hinya.Ningĩ arĩa maarigainie na acio magĩcokereria rũthingo rũu, nĩ Meremothu, mũrũ wa Uria wa Hakozu. O nake ũrĩa wariganĩtie na acio akĩrũcokereria nĩ Meshulamu, mũrũ wa Berekia wa Meshezabeli. O nake ũrĩa wariganĩtie na acio akĩrũcokereria nĩ Zadoku wa Baana.O nao arĩa maariganĩtie na acio makĩrũcokereria nĩ Atekoa; no rĩrĩ, anene ao matiigana kwĩnogia na wĩra ũcio wa mwathi wao.Ningĩ Kĩhingo gĩa Tene-rĩ, Joiada wa Pasea, na Meshulamu wa Besodeia, nĩo maagĩcokereirie, na magĩgĩĩkĩra hingĩro ciakĩo; o nayo mĩrango yakĩo makĩmĩĩkĩra handũ hayo na makĩmĩĩkĩra icuuma ciayo cia kũmĩhinga, o na igera cia kũmĩĩkĩra hinya.O nao arĩa maariganĩtie nao icokererio-inĩ rĩa rũthingo rũu, nĩ Melatia, Mũgibeoni, na Jadoni, Mũmeronothi, o na andũ a Gibeoni na a Mizipa, namo matũũra macio nĩmo maathagwo nĩ barũthi ũrĩa wa mũrĩmo ũyũ wa rũũĩ rũa Farati.Nao arĩa maariganĩtie nao icokererio-inĩ rĩa rũthingo rũu nĩ Ũzieli wa Harihaia, wa aturi a thahabu. Na mũndũ ũrĩa wariganĩtie nao icokererio-inĩ rĩaruo, nĩ Hanania, wa thiritũ ya andũ arĩa ohĩgĩrĩru ũtakania wa ndawa, nao nĩo mekĩrire rũthingo rũu rũa Jerusalemu hinya makĩrũkinyia rũthingo-inĩ rũrĩa rũariĩ.Nake mũndũ ũrĩa wariganĩtie nao icokererio-inĩ rĩaruo, nĩ Refaia wa Huri, ũrĩa warĩ mwathi wa nuthu ya bũrũri ũrĩa ũgwataine na Jerusalemu.Nake mũndũ ũrĩa wariganĩtie nake icokererio-inĩ rĩaruo, nĩ Jedaia wa Harumafu, nake aarũcokereirie harĩa haariganĩtie na nyũmba yake we mwene. Nake mũndũ ũrĩa wariganĩtie nake icokererio-inĩ rĩaruo nĩ Hatushu wa Hashabuneia.Nao Malikija wa Harimu, na Hashubu wa Pahathu-moabi, magĩcokereria gĩcunjĩ kĩngĩ, o na kĩmũthiringo kĩa nyũmba ndaya na igũrũ ya macua ma mwaki wa gũtwekia igera.Nake mũndũ ũrĩa wariganĩtie nao icokererio-inĩ rĩaruo, nĩ Shalumu wa Haloheshu, mwathi wa nuthu ĩrĩa ĩngĩ ya bũrũri ũrĩa ũgwataine na Jerusalemu, me na airĩtu ake.Nakĩo Kĩhingo gĩa Kĩanda gĩgĩcokererio nĩ Hanuni, me na andũ arĩa maatũũraga Zanoa; nĩo maagĩakire, o nayo mĩrango yakĩo makĩmĩĩkĩra handũ hayo, nacio icuuma cia kũmĩhinga, o na igera ciayo cia kũmĩĩkĩra hinya, magĩciĩkĩra; ningĩ magĩgĩcokereria handũ ha mĩkono ngiri ĩmwe ya rũthingo rũu, makĩrũkinyia Kĩhingo-inĩ gĩa Kĩara-inĩ.Nakĩo Kĩhingo kĩu gĩa Kĩara-inĩ gĩgĩcokererio nĩ Malikija wa Rekabu, mwathi wa bũrũri ũrĩa ũgwataine na Bethi-hakeremu; agĩgĩaka, o na agĩĩkĩra mĩrango yakĩo handũ hayo, o na icuuma cia kũmĩhinga; nacio igera ciayo cia kũmĩĩkĩra hinya nĩwe waciĩkĩrire.Nakĩo Kĩhingo gĩa Gĩthima gĩgĩcokererio nĩ Shalumu wa Kolihoze, mwathi wa bũrũri ũrĩa ũgwataine na Mizipa; agĩgĩaka, na agĩkĩgita, o na agĩĩkĩra mĩrango yakĩo handũ hayo; agĩcoka agĩĩkĩra icuuma cia kũmĩhinga, o na igera cia kũmĩĩkĩra hinya. O na ningĩ nĩwe waakire rũthingo rũa Karia ga Shela, hakuhĩ na mũgũnda wa mũthamaki, o nginya ngathĩ-inĩ ĩrĩa ĩthiaga ĩikũrũkĩte yumĩte itũũra rĩa Daudi.Nake mũndũ ũrĩa wariganĩtie nake icokererio-inĩ rĩu, nĩ Nehemia wa Azibuku, mwathi wa nuthu ya bũrũri ũrĩa ũgwataine na Bethi-zuru, nake agĩkĩrũkinyia handũ harĩa haarigainie na mbĩrĩra cia Daudi, o na karia-inĩ karĩa kenjetwo tene, o na nyũmba-inĩ ya andũ arĩa maarĩ njamba.Nao Alawii, aa Rehumu wa Bani, nĩo maariganĩtie nake magĩgĩcokereria rũthingo rũu. Nake mũndũ ũrĩa wariganĩtie nake icokererio-inĩ rĩaruo nĩ Hashabia, mwathi wa nuthu ya bũrũri ũrĩa ũgwataine na Keila, nake aarũcokereirie nĩ ũndũ wĩra waho wakoniĩ andũ a bũrũri ũcio aathanaga.Nao andũ arĩa maariganĩtie nake icokererio-inĩ rĩaruo nĩ ariũ a ithe wao, nao nĩ aa Bavai wa Henadadi, mwathi wa nuthu ĩrĩa ĩngĩ ya bũrũri ũrĩa ũgwataine na Keila.Nake mũndũ ũrĩa wariganĩtie nake icokererio-inĩ rĩaruo nĩ Ezeri wa Jeshua, mwathi wa Mizipa, nake aakire gĩcigo kĩrĩa kĩringaine na rĩambatĩro-inĩ rĩa ũigo wa indo cia mbaara, rĩĩthiorero-inĩ rĩa rũthingo.Nake mũndũ ũrĩa wariganĩtie nake, agĩcokereria gĩcigo kĩngĩ na kĩyo mũno, nĩ Baruku wa Zabai, arutĩtie rĩĩthiorero-inĩ rĩu rĩa rũthingo rũu, o nginya mũrango-inĩ wa nyũmba ya Eliashibu, mũthĩnjĩri-Ngai ũrĩa mũnene.Nake mũndũ ũrĩa wariganĩtie nake, agĩcokereria gĩcigo kĩngĩ, nĩ Meremothu, mũrũ wa Uria wa Hakozu, arutĩtie mũrango-inĩ wa nyũmba ya Eliashibu, o nginya harĩa nyũmba ĩo ya Eliashibu yathirĩire.Nao arĩa maariganĩtie nake icokererio-inĩ rĩaruo nĩ athĩnjĩri-Ngai arĩa maatũire Bũrũri ũrĩa Mũgũu.Nao arĩa maariganĩtie nao, makĩrũcokereria, nĩ Benjamini na Hashubu, nao maakire o handũ harĩa haaringanĩte na nyũmba yao. Nake mũndũ ũrĩa wariganĩtie nao icokererio-inĩ rĩaruo nĩ Azaria, mũrũ wa Maaseia wa Anania, nake aakire o mwena-inĩ wa nyũmba yake we mwene.Nake ũrĩa wariganĩtie nake, agĩcokereria gĩcigo kĩngĩ, nĩ Binui wa Henadadi, arutĩtie nyũmba ya Azaria o nginya rĩĩthiorero-inĩ rĩa rũthingo, o na koine-inĩ.Na rĩrĩ, Palali, mũrũ wa Uzai, nĩwe wacokereirie handũ harĩa haaringanĩte na rĩĩthiorero rĩa rũthingo rũu, o na mũthiringo wa nyũmba ndaya na ĩgũrũ ĩrĩa yacomokete na mwena o kũu nyũmba-inĩ ya mũthamaki ya na igũrũ, gũkuhĩ na nja ya arangĩri. Nake mũndũ ũrĩa wariganĩtie nake icokererio-inĩ rĩa rũthingo rũu, nĩ Pedaia wa Paroshu.(Na rĩrĩ, Anethini nĩo maatũire Ofeli, o nginya Kĩhingo-inĩ kĩa Maĩ, mwena ũrĩa ũrorete irathĩro, o na mũthiringo-inĩ wa nyũmba ndaya na igũrũ ĩrĩa ĩcomokete na mwena.)Nao arĩa maariganĩtie na Pedaia, magĩcokereria gĩcunjĩ kĩngĩ, nakĩo nĩ kĩrĩa kĩringanĩte na mũthiringo wa nyũmba ndaya na igũrũ ĩrĩa nene ĩcomokete mwena-inĩ wa rũthingo, nĩ Atekoa; makĩrũcokereria o nginya rũthingo rũa Ofeli.Nao athĩnjĩri-Ngai magĩthondeka mwena wa igũrũ wa Kĩhingo kĩa Mbarathi, o mũndũ agĩcokereria harĩa haringaine na nyũmba yake we mwene.Nake mũndũ ũrĩa wariganĩtie nao icokererio-inĩ rĩaruo nĩ Zadoku wa Imeri, o handũ harĩa haringanĩte na nyũmba yake mwene. Nake mũndũ ũrĩa wariganĩtie nake icokererio-inĩ rĩaruo nĩ Shemaia wa Shekania, na nĩwe warĩ mũikaria wa Kĩhingo kĩa Mwena wa Irathĩro.Nao arĩa maariganĩtie nake, magĩcokereria gĩcigo kĩngĩ, nĩ Hanania wa Shelemia, o na Hanuni, mũrũ wa Zalafu wa atandatũ. Nake ũrĩa wariganĩtie nake icokererio-inĩ rĩa rũthingo rũu, nĩ Meshulamu wa Berekia, o handũ harĩa haringanĩte na kanyũmba gake.Nake mũndũ ũrĩa wariganĩtie nake akĩrũcokereria nĩ Malikija, wa aturi a thahabu, nake akĩrũkinyia o nyũmba-inĩ ya Anethini, o na ya onjorithia, kũrĩa kũringaine na Kĩhingo kĩa Hamifikadi, o na ihaicĩro-inĩ rĩa koine.Nao andũ arĩa maariganĩtie nake magĩcokereria rũthingo rũu o kũu gatagatĩ-inĩ ka ihaicĩro rĩu rĩa koine na Kĩhingo kĩa Mbũri, nĩ aturi a thahabu o na onjorithia.No nĩgwakinyire atĩrĩ, atĩ hĩndĩ ĩrĩa Sanibalati aaiguire atĩ nĩtũraaka rũthingo rũa Jerusalemu, agĩgĩtũkũyana, agĩthũgũta mũno, agĩthekerera Ayahudi nĩ kũmamena.Nake agĩkĩaria ariũ a ithe me ho, o na athigari a ita a Samaria, akĩũria atĩrĩ, Ĩ Ayahudi aya ahinyaru ũũ mareka atĩa hihi? Anga marenda kwĩĩkĩra hinya megitĩre? Kana hihi nĩ magongona mekũruta? Anga nĩmegũkĩrĩkia wĩra ũyũ mũthenya o ro ũmwe? Anga nĩmagakĩriũkia mahiga marĩa maateirũo hĩba-inĩ cia mahuti, kuona atĩ nĩmacinĩtwo?Na rĩrĩ, Tobia, Mũamoni, aakĩrĩ hakuhĩ nake; nake agĩkiuga atĩrĩ, O naruo rũthingo rũu maraaka rũa mahiga-rĩ, o na mbwe ĩngĩrũhaica yarũmomora.Atĩrĩrĩ, wee Ngai witũ, ta thikĩrĩria; nĩ ũndũ nĩ kũmenwo tũramenwo; naruo rũmena rũrĩa tũramenwo ũtũme rũmacokerere, na ũmaneane magatunyĩrũo indo ciao kũrĩa magatwarũo maatahwo.Naguo ũũru wao ndũkanaũhithĩrĩre, o na mehia mao ndũkanamahuurithie atĩ nĩguo matige kuonwo nĩwe; nĩ ũndũ nĩmagũthirĩkĩtie magatũma ũrakare me harĩ aaki aya.Ũguo nĩguo twagĩakire rũthingo rũu, naruo rũthingo rũu ruothe rũkĩnyitithanio, rũgĩgĩkinya gatagatĩ ka harĩa rũendagwo rũkinye na igũrũ; nĩ gũkorũo andũ acio maarutire wĩra ũcio me na ngoro ikwenda kũũnina narua.No rĩrĩ, gũgĩkinya atĩrĩ, atĩ hĩndĩ ĩrĩa Sanibalati, na Tobia, o na Aarabu, na Aamoni, na Aaahidodu, maaiguire atĩ wĩra ũcio wa gũcokereria rũthingo rũa Jerusalemu kũrĩa rũathũkĩte no ũrathiĩ na mbere, o na atĩ mathenya marĩa matharũku nĩmaitĩkĩte gwakwo, magĩkĩrakara mũno;nao othe magĩthiĩ ndundu, magĩgĩcirĩra gũũka kũhũrana na Jerusalemu, makũgere ngero.No ithuĩ nĩ kũhoya twahoire Ngai witũ, na tũkĩiga andũ a gũtũrangĩra harĩ o mũthenya na ũtukũ.Nao Ayahudi makiuga atĩrĩ, Hinya wa andũ arĩa makuuaga mĩrigo nĩũnyihanyihĩte, na ningĩ mahuti maya marũndĩtwo gũkũ nĩ maingĩ, na tondũ ũcio tũtingĩhota gwaka rũthingo rũrũ.Nacio thũ ciitũ ikiuga atĩrĩ, Matikamenya ũndũ o na ũrĩkũ, o na kana mone na maitho, nginya o hĩndĩ ĩrĩa tũgakinya thĩinĩ wao, tũmorage, tũtũme wĩra ũcio ũtige kũrutwo.Na gũgĩkinya atĩrĩ, atĩ hĩndĩ ĩrĩa Ayahudi arĩa maatũire gũkuhĩ nao moimaga kwao magoka kũrĩ ithuĩ, makĩrũmanĩria o ta maita ikũmi gũtwĩra atĩrĩ, Andũ aya nĩmareyũngania moke matũhũre matuumĩte na mĩena yothe.Tondũ ũcio ngĩkĩiga andũ handũ harĩa hakubu na kũu thutha wa rũthingo rũu, manyitĩte hiũ ciao cia njora, na matimũ, na mota, o ta ũrĩa mbarĩ ciao ciatariĩ.Ngĩkĩbara wega, ngĩũkĩra ngĩĩra andũ arĩa marĩ igweta, o na aathani, o na andũ arĩa angĩ, atĩrĩ, Menyai mũmetigĩre; ririkanai Jehova, we ũrĩa mũnene na wa kũmakania, mũhũranĩre ariũ a ithe wanyu, na ariũ anyu, na airĩtu anyu, na atumia anyu, o na nyũmba cianyu.Na gũgĩkinya atĩrĩ, atĩ hĩndĩ ĩrĩa thũ ciitũ ciaiguire atĩ nĩtũmenyete ũhoro ũcio, nake Ngai agĩkorũo atũmĩte cira wao ũtuĩke wa tũhũ-rĩ, tũgĩkĩhũndũka ithuothe, tũgĩcoka o rũthingo-inĩ, o mũndũ agĩcoka wĩra-inĩ wake.Na gũgĩkinya atĩrĩ, atĩ kuuma hĩndĩ ĩo, nuthu ya ndungata ciakwa ĩgĩtuĩka nduti wĩra, o nayo nuthu ĩrĩa ĩngĩ yao ĩkĩnyita matimũ na ngo, na mota, o na nguo cia igera; nao aathani makĩrũgama na thutha wa andũ othe a nyũmba ya Juda.Nao andũ arĩa maakaga rũthingo, o na arĩa maakuuaga mĩrigo, o mũndũ akĩĩoera mũtĩ wa mbaara; mũndũ o mũndũ wao agakĩrutaga wĩra wake na guoko kũmwe, nakuo guoko kũrĩa kũngĩ akanyita indo ciake cia mbaara nakuo;nao aaki-rĩ, o mũndũ aarĩ na rũhiũ rũake rũa njora, eohete; nao maakaga matariĩ ũguo. Nake mũndũ ũrĩa wahuhaga karumbeta akanjikara hakuhĩ.Na niĩ ngĩĩra andũ arĩa marĩ igweta, o na aathani, o na andũ arĩa angĩ, atĩrĩ, Wĩra ũyũ nĩ mũingĩ na nĩ mũnene, na ithuĩ tũharaganĩirie rũthingo-inĩ igũrũ, o mũndũ agaikara haraya na ũrĩa ũngĩ;tondũ ũcio handũ o hothe harĩa mũrĩigua karumbeta gakĩhuhwo-rĩ, nĩmũgoka tũtũngane ho; Ngai witũ nĩwe ũrĩtũhũranĩra.Ũguo nĩguo twakĩrutire wĩra ũcio; nayo nuthu ĩmwe ya andũ aitũ ĩgakĩnyitaga matimũ kuuma o rũcinĩ nginya o hĩndĩ ĩrĩa njata irĩonwo hwaĩ-inĩ.Ningĩ ihinda o ro rĩu ngĩĩra andũ atĩrĩ, O mũndũ nĩaraarage gũkũ Jerusalemu me na ndungata yake, nĩ getha matũrangagĩre ũtakũ, na marutage wĩra mũthenya.Tondũ ũcio, o na niĩ, niĩ mwene, o na ariũ a baba, o na ndungata ciakwa, o na andũ arĩa arangĩri arĩa maanũmĩrĩire, gũtiarĩ mũndũ o na ũmwe witũ warutaga nguo ciake mwĩrĩ, tiga o rĩrĩa athiĩte gwĩthamba.Hĩndĩ ĩo gũgĩkĩgĩa kĩrĩro kĩnene kĩa andũ amwe a bũrũri ũcio, o na gĩa atumia ao, nĩ ũndũ wa ũrĩa mekagwo nĩ Ayahudi arĩa angĩ ariũ a ithe wao.Gũgĩkĩgĩa amwe mekuuga atĩrĩ, Ithuĩ na ariũ aitũ, o na airĩtu aitũ, tũrĩ aingĩ; rekei tũgĩĩcarĩrie irio, nĩ getha tũcirĩe, tũtũũre muoyo!Ningĩ gũkĩgĩa angĩ mekuuga atĩrĩ, Nĩtũragwatia mĩgũnda iitũ ya irio, na ya mĩthabibu, o na nyũmba ciitũ; rekei twĩcarĩrie irio, nĩ ũndũ wa ng’aragu ĩno twĩ nayo.O na gũkĩgĩa angĩ mekuuga atĩrĩ, Nĩtuohorete mbia nĩ ũndũ wa kũruta igoti rĩa mũthamaki, tũkaneana mĩgũnda iitũ ya irio, o na ya mĩthabibu.No rĩrĩ, githĩ mĩĩrĩ iitũ ndĩgĩtariĩ o ta mĩĩrĩ ya ariũ arĩa angĩ a ithe witũ? Nacio ciana ciitũ-rĩ, githĩ itigĩtariĩ o ta ciana ciao? No rĩrĩ, nĩ gũtwara tũratwara ariũ aitũ, o na airĩtu aitũ, ũkombo-inĩ, o na rĩu airĩtu aitũ amwe nĩmarĩkĩtie gũtuĩka ngombo; na ithuĩ tũtirĩ na hinya wa kũgiria ũndũ ũcio woneke, nĩ gũkorũo mĩgũnda iitũ ya irio, o na ya mĩthabibu, nĩ andũ angĩ me nayo.Na niĩ ngĩkĩrakara mũno ndaigua ũrĩa mararĩra, o na ndaigua ndeto icio.Hĩndĩ ĩo ngĩgĩĩciria ũhoro ũcio, ngĩkĩrũithia andũ arĩa anene a matũũra, o na aathani, ngĩmera atĩrĩ, Nĩ gwĩtia mũretia uumithio mũkĩohoranĩra mbia, o mũndũ agetia mũrũ wa ithe. Ngĩgĩcoka ngĩgĩa na ũũngano mũnene nĩguo ndetie andũ acio.Ngĩkĩmera atĩrĩ, Nĩtũkũũrĩte Ayahudi ariũ a ithe witũ arĩa mendeirio ndũrĩrĩ, o ta ũrĩa tũhotete. Anga na inyuĩ nĩmũkwenda kwendia ariũ acio a ithe wanyu? Ningĩ-rĩ, anga nĩkwagĩrĩire menderio ithuĩ? Magĩgĩkira ki, na matiigana kuona kiugo o na kĩmwe gĩa gũcokia.Ningĩ ngĩkiuga atĩrĩ, Ũndũ ũcio mũreka ti mwega; githĩ mũtiagĩrĩirũo nĩ gũthiaga mwĩtigĩrĩte Ngai witũ, nĩ getha mũtikamenwo nĩ ndũrĩrĩ iria irĩ ũthũ na ithuĩ?Niĩ na niĩ, o na ariũ a baba o na ndungata ciakwa-rĩ, nĩtũmohoragĩra mbia o na ngano. Ndamũthaitha mwĩtĩkĩre tũtigacoke kũmetia uumithio.O na ningĩ ndamũthaitha mũmacokerie mĩgũnda yao ya irio o ro ũmũthĩ, o na ya mĩthabibu, o na ya mĩtamaiyũ, na nyũmba ciao; o na mũmacokerie gĩcunjĩ kĩa igana kĩa mbia ciao, o na kĩa ngano, o na kĩa ndibei, o na kĩa maguta, icio mũmetagia cia kuongerera.Nao magĩkiuga atĩrĩ, Nĩtũkũmacokeria indo icio ciao, na gũtirĩ kĩndũ tũkũmetia; ũguo nĩguo tũgwĩka, o ta ũguo uugĩte. Ngĩgĩcoka ngĩĩra athĩnjĩri-Ngai, nao andũ acio ngĩmehĩtithia moige atĩ nĩmegwĩka o ta ũguo meranĩire.Ningĩ ngĩribariba nguo yakwa, ngiuga atĩrĩ, Ngai aroribariba o ro ũguo mũndũ o wothe ũtakahingia kĩĩranĩro kĩu, aingatwo nyũmba yake, o na wĩra-inĩ wake; aroribaribĩka ũguo, atigwo ũtheri. Nakĩo kĩrĩndĩ kĩu gĩothe gĩkiuga, Amen, gĩkĩgooca Jehova. Nao andũ acio othe magĩgĩĩka o ta ũrĩa kĩĩranĩro kĩu gĩatariĩ.Ningĩ kuuma o hĩndĩ ĩrĩa ndatuirũo barũthi wao gũkũ bũrũri wa Juda, kũrutia mwaka wa mĩrongo ĩĩrĩ, nginya o mwaka wa mĩrongo ĩtatũ na ĩĩrĩ ĩrĩa Aritashashita mũthamaki aakorirũo athamakĩte, narĩo nĩ ihinda rĩa mĩaka ikũmi na ĩĩrĩ-rĩ, niĩ na ariũ a ithe witũ, tũtirĩ twarĩa irio iria iheagwo barũthi.No rĩrĩ, abarũthi arĩa maarĩ mbere yakwa nĩmaahinyagĩrĩria andũ a bũrũri wao, makametia irio na ndibei cia cekeri mĩrongo ĩna cia betha, o mũthenya; o na ndungata ciao nĩcietuaga aathani a andũ akuo; no niĩ ndiigana gwĩka ũguo, nĩ ũndũ wa gwĩtigĩra Ngai.Niĩ-rĩ, nĩ kũrũmanĩria ndarũmanĩirie kũruta wĩra wa gwaka rũthingo rũu, na tũtiigana kũgũra gĩthaka o na kĩmwe; nacio ndungata ciakwa ciothe ikĩũnganio kũu mwako-inĩ nĩ ũndũ wa wĩra ũcio.Ningĩ nĩkwarĩ Ayahudi, o na andũ arĩa maathanaga, igana rĩa mĩrongo ĩtano maarĩaga irio metha-inĩ yakwa, thengia arĩa maatũthamĩrĩire, moimĩte ndũrĩrĩ-inĩ iria ciatũrigicĩirie.Na rĩrĩ, indo iria ciahaarĩirio cia kũrĩo mũthenya ũmwe ciarĩ ndegwa ĩmwe, na ndũrũme noru ithathatũ, o na ningĩ ngathĩnjagĩrũo ngũkũ; naguo mũthenya ũmwe thĩinĩ wa mĩthenya ikũmi ngaigithĩrio mĩthemba yothe ya ndibei; no rĩrĩ, o na gwatuĩka ũguo-rĩ, ndiigana gwĩtia irio iria iheagwo barũthi, nĩ gũkorũo andũ acio nĩmaaritũhĩirũo mũno nĩ ũkombo ũrĩa maarĩ naguo.Ndagũthaitha wee, Ngai wakwa, ũndirikane, ũnjĩke maũndũ mega nĩ ũndũ wa maũndũ mothe marĩa njĩkĩte andũ aya.Na gũgĩkinya atĩrĩ, atĩ Sanibalati, na Tobia, o na Geshemu, ũcio Mũarabu, o na arĩa angĩ a thũ ciitũ maaheo ũhoro wa atĩ nĩnjakithĩtie rũthingo, o na atĩ hatirĩ ithenya o na rĩmwe rĩtigarĩte rĩa kũndũ kũrĩa kwarĩ gũtharũku, (o na harĩa o na hĩndĩ ĩo itekĩrĩte mĩrango ya ihingo-rĩ),Sanibalati na Geshemu makĩndekanĩria, makiuga atĩrĩ, Ũka tũcemanie gatũũrainĩ kamwe ga tũtũũra twa bũrũri ũrĩa mũgũu wa Ono. No rĩrĩ, maacirĩire kũngera ngero.Na niĩ ngĩkĩmarekeria andũ, makamere atĩrĩ, Ndĩ na wĩra mũnene mũno ngũruta, na tondũ ũcio ndingĩhota gũikũrũka njũke. Kaĩ wĩra ũngĩgĩtithia hĩndĩ ĩrĩa ndĩũtigĩte ngoka kũrĩ inyuĩ nĩ ũndũ kĩ?Nao makĩndekeria andũ mahinda mana makĩnjĩraga o ro ũguo; niĩ na niĩ ngamacokagĩria ũhoro ũtariĩ o ta wa mbere.Hĩndĩ ĩo Sanibalati akĩndekeria ndungata yake ihinda rĩa gatano, o ta mahinda marĩa mangĩ, nayo yarĩ na marũa matarĩ makũnje me guoko kwayo;na thĩinĩ wamo kwandĩkĩtwo atĩrĩ, Ũhoro nĩũheanĩtwo ndũrĩrĩ-inĩ, o nake Geshemu nĩoigaga ũguo, atĩ wee mwene, o na Ayahudi, mwĩcirĩtie mũreme mũthamaki, mũmũũkĩrĩre; na atĩ ũndũ ũcio nĩguo ũtũmĩte wake rũthingo rũa itũũra rĩu; o na kuugagwo atĩ nĩwe ũkwenda gũtuĩka mũthamaki wao, o ta ũrĩa ũhoro ũcio ũheanĩtwo ũtariĩ.O na ningĩ atĩ nĩũtuĩte anabii amwe aheani ũhoro, maheanage ũhoro ũgũkoniĩ kũu Jerusalemu, makiugaga atĩrĩ, Gũkũ Juda nĩkũrĩ mũthamaki; na rĩrĩ, ũhoro ũcio hihi nĩũkũheo mũthamaki o ta ũrĩa ciugo icio ciarĩtio itariĩ. Na tondũ ũcio gĩũke tũgĩe ndundu ya ũhoro ũcio.Ngĩgĩcoka ngĩmũtwarithĩria ũhoro, ngĩmwĩra atĩrĩ, Hatirĩ maũndũ o na marĩkũ mekĩtwo ta macio ũkuuga; no rĩrĩ, nĩ gwĩthugundĩra ũmethugundĩire na ngoro yaku.Nĩ gũkorũo andũ acio othe mendete gũtwĩkĩra guoya, makoiga atĩrĩ, Hihi moko ma andũ acio nĩmekũhinyara, maremwo nĩ kũruta wĩra, naguo nĩũgũtiga kũrutwo. No rĩrĩ, wee Ngai, ndagũthaitha wĩkĩre moko makwa hinya.Na niĩ ngĩgĩthiĩ mũciĩ wa Shemaia, mũrũ wa Delaia wa Mehetabeli, ngĩmũkora ehingĩire gwake nyũmba, akĩnjĩra atĩrĩ, Nĩtũcemanie nyũmba ya Ngai o kũu hekarũ-inĩ thĩinĩ, tũcoke tũhinge mĩrango yayo, nĩ ũndũ andũ acio nĩmegũũka gũkũũraga; ti-itherũ ũtukũ nĩguo marĩũka gũkũũraga.Na niĩ ngĩkiuga atĩrĩ, Hĩ! Nake mũndũ ta niĩ aakĩũra hihi? Ningĩ-rĩ, nĩ mũndũ ũrĩkũ ũngĩgĩkorũo atariĩ ta ũũ ndariĩ ũngĩgĩtonya hekarũ-inĩ nĩguo atĩ ehonokie? Ndingĩtonya kuo.Na niĩ ngĩgĩcoka ngĩona atĩ ti Ngai wamũreketie, na nĩ Tobia na Sanibalati maamũhakĩte.Naguo ũndũ ũyũ kĩũmbe nĩguo watũmĩte ahakwo nĩo, nĩ getha ndĩĩtigĩre, njĩke ũndũ ũcio, njĩhie; na nĩ getha mone ũndũ wa gũtũma maheane ũhoro wakwa mũũru, nĩguo mone njĩra ya kũ’menithia.Atĩrĩrĩ, wee Ngai wakwa, ririkana Tobia na Sanibalati nĩ ũndũ wa mawĩra moru marĩa marutĩte, o na mũnabii mũndũ-wa-nja ũcio ti Noadia, o na anabii arĩa angĩ, arĩa mangĩanguoyohirie.Naruo rũthingo rũu rũgĩkĩrĩkio mũthenya wa mĩrongo ĩĩrĩ na ĩtano wa mweri wa Eluli, na rũaninĩte matukũ mĩrongo ĩtano na merĩ rũgĩakwo.Na gũgĩkinya atĩrĩ, atĩ hĩndĩ ĩrĩa thũ ciitũ ciothe ciaiguire ũhoro ũcio, ndũrĩrĩ ciothe iria ciatũrigicĩirie igĩĩtigĩra, ikĩmaka mũno, nĩ gũkorũo nĩcionire o wega atĩ wĩra ũcio ũrutĩtwo nĩ Ngai witũ.O na ningĩ matukũ macio andũ arĩa anene a matũũra ma Juda magĩtwarithĩria Tobia marũa maingĩ, o namo marũa ma Tobia magĩtwarũo harĩ o.Nĩ gũkorũo kũu Juda kwarĩ andũ aingĩ mehĩtĩte makoiga megũtuĩka a mwena wake, nĩ ũndũ aarĩ mũthoniwe wa Shekania wa Ara; ningĩ mũrũwe, Jehohanani, nĩwe wahikĩtie mwarĩ wa Meshulamu wa Berekia.Ningĩ nĩmaamũgathagĩrĩria harĩ niĩ atĩ nĩekaga maũndũ mega, o nacio ndeto ciakwa iria ndaaragia makamũheaga. Nake Tobia agakĩndehithagĩria marũa ma kũnguoyohia.Na gũgĩkinya atĩrĩ, atĩ rũthingo o rũarĩkia gwakwo, na niĩ ngĩkorũo njĩkĩrĩte mĩrango ihingo-inĩ, o na aikaria ayo, o na aini nyĩmbo, o na Alawii magathurĩrũo mawĩra mao-rĩ,ngĩkĩhe Hanani, mũrũ wa awa, o na Hanania mũnene wa nyũmba ĩrĩa yakĩtwo na hinya wathani, nĩguo maathanage Jerusalemu; nĩ gũkorũo Hanania aarĩ mwĩhokeku, na agetigĩra Ngai gũkĩra andũ aingĩ.Ningĩ ngĩmera atĩrĩ, Ihingo cia Jerusalemu nĩimenyererũo itikahingũragwo o nginya hĩndĩ ĩrĩa riũa rĩrĩkoragwo rĩarĩte, na mĩrango yacio ĩhingagwo andũ a kũmĩrangĩra marĩ ho, na mũmĩĩkagĩre igera cia kũgiria ĩhingũrũo; o na ningĩ thurai arangĩri arĩ inyuĩ thĩinĩ wa andũ arĩa matũũraga Jerusalemu, o mũndũ arangage ituanĩra-inĩ rĩake, na mũndũ o mũndũ arangage ang’ethanĩire na nyũmba yake.Na rĩrĩ, itũũra rĩu rĩarĩ rĩariĩ na rĩkaneneha, no rĩrĩ, andũ arĩa maatũire kuo thĩinĩ matiarĩ aingĩ, na nyũmba itiaakĩtwo.Nake Ngai wakwa agĩgĩtũma ngoro yakwa yende gũcokereria andũ arĩa anene a matũũra, o na arĩa maathanaga, o na andũ arĩa angĩ, nĩ getha matarũo o ta ũrĩa njiaro ciao itariĩ. Ngĩkĩona ibuku rĩrĩa rĩa ũhoro wa njiaro cia andũ arĩa maambatire rĩa mbere, na thĩinĩ warĩo ngĩona rĩandĩkĩtwo ũũ:Ici nĩcio ciana cia andũ a bũrũri wa Juda iria ciaambatire ciumĩte thĩinĩ wa andũ arĩa maatahĩtwo, o acio maathiĩtwo nao nĩ Nebukadinezaru, mũthamaki wa Babuloni, iria ciacokire Jerusalemu, o na Juda, o mũndũ itũũra rĩao.Nao nĩo maarehanire na Zerubabeli, na Jeshua, na Nehemia, na Azaria, na Raamia, na Nahamani, na Moridekai, na Bilishani, na Misi-perethu, na Bigivai, na Nehumu, na Baana. Mũigana wa arũme acio a andũ a Isiraeli-rĩ, watariĩ ũũ:Ciana cia Paroshu ciarĩ ngiri igĩrĩ na igana rĩmwe rĩa mĩrongo mũgwanja na igĩrĩ.Na ciana cia Shefatia ciarĩ magana matatũ ma mĩrongo mũgwanja na igĩrĩ.Na ciana cia Ara ciarĩ magana matandatũ ma mĩrongo ĩtano na igĩrĩ.Na ciana cia Pahathu-moabi, iria ciumĩte harĩ ciana cia Jeshua na Joabu, ciarĩ ngiri igĩrĩ na magana manana ma ikũmi na inyanya.Na ciana cia Elamu ciarĩ ngiri ĩmwe na magana merĩ ma mĩrongo ĩtano na inya.Na ciana cia Zatu ciarĩ magana manana ma mĩrongo ĩna na ithano.Na ciana cia Zakai ciarĩ magana mũgwanja ma mĩrongo ĩtandatũ.Na ciana cia Binui ciarĩ magana matandatũ ma mĩrongo ĩna na inyanya.Na ciana cia Bebai ciarĩ magana matandatũ ma mĩrongo ĩĩrĩ na inyanya.Na ciana cia Azigadi ciarĩ ngiri igĩrĩ na magana matatũ ma mĩrongo ĩĩrĩ na igĩrĩ.Na ciana cia Adonikamu ciarĩ magana matandatũ ma mĩrongo ĩtandatũ na mũgwanja.Na ciana cia Bigivai ciarĩ ngiri igĩrĩ na mĩrongo itandatũ na mũgwanja.Na ciana cia Adini ciarĩ magana matandatũ ma mĩrongo ĩtano na ithano.Na ciana cia Ateri wa Hezekia ciarĩ mĩrongo kenda na inyanya.Na ciana cia Hashumu ciarĩ magana matatũ ma mĩrongo ĩĩrĩ na inyanya.Na ciana cia Bezai ciarĩ magana matatũ ma mĩrongo ĩĩrĩ na inya.Na ciana cia Harifa ciarĩ igana rĩa ikũmi na igĩrĩ.Na ciana cia Gibeoni ciarĩ mĩrongo kenda na ithano.Na andũ a Bethi-lehemu na Netofa maarĩ igana rĩa mĩrongo ĩnana na anana.Na andũ a Anathothu maarĩ igana rĩa mĩrongo ĩĩrĩ na anana.Na andũ a Bethi-azamavethu maarĩ mĩrongo ĩna na erĩ.Na andũ a kũu Kiriathu-jearimu, na Kefira, na Beerothu, maarĩ magana mũgwanja ma mĩrongo ĩna na atatũ.Nao andũ a Rama na Geba maarĩ magana matandatũ ma mĩrongo ĩĩrĩ na ũmwe.Na andũ a Mikimasi maarĩ igana rĩmwe rĩa mĩrongo ĩĩrĩ na erĩ.Na andũ a Beth-eli na Ai maarĩ igana rĩa mĩrongo ĩĩrĩ na atatũ.Na andũ a Nebo rĩa kerĩ maarĩ mĩrongo ĩtano na erĩ.Na ciana cia Elamu ũrĩa ũngĩ ciarĩ ngiri ĩmwe na magana merĩ ma mĩrongo ĩtano na inya.Na ciana cia Harimu ciarĩ magana matatũ ma mĩrongo ĩĩrĩ.Na ciana cia Jeriko ciarĩ magana matatũ ma mĩrongo ĩna na ithano.Na ciana cia Lodi na Hadidi na Ono ciarĩ magana mũgwanja ma mĩrongo ĩĩrĩ na ũmwe.Na ciana cia kũu Senaa ciarĩ ngiri ithatũ na magana kenda ma mĩrongo ĩtatũ.Naho ha ũhoro wa athĩnjĩri-Ngai, kwarĩ ciana cia Jedaia, wa nyũmba ya Jeshua, nacio ciarĩ magana kenda ma mĩrongo mũgwanja na ithatũ.Na ciana cia Imeri ciarĩ ngiri ĩmwe na mĩrongo ĩtano na igĩrĩ.Na ciana cia Pashuri ciarĩ ngiri ĩmwe na magana merĩ ma mĩrongo ĩna na mũgwanja.Na ciana cia Harimu ciarĩ ngiri ĩmwe na ikũmi na mũgwanja.O naho ha ũhoro wa Alawii, kwarĩ ciana cia Jeshua, na cia Kadimieli, cioimĩte harĩ ciana cia Hodeva, nacio ciarĩ mĩrongo mũgwanja na inya.Naho ha ũhoro wa aini nyĩmbo, kwarĩ ciana cia Asafu, nacio ciarĩ igana rĩmwe rĩa mĩrongo ĩna na inyanya.Naho ha ũhoro wa aikaria mĩrango, kwarĩ ciana cia Shalumu, na cia Ateri, na cia Talimoni, na cia Akubu, na cia Hatita, na cia Shobai, nacio icio ciothe hamwe ciarĩ igana rĩa mĩrongo ĩtatũ na inyanya.Na ha ũhoro wa Anethini-rĩ, kwarĩ ciana cia Ziha, na cia Hasufa, na cia Tabaothu,na cia Keroso, na cia Sia, na cia Padoni,na cia Lebana, na cia Hagaba, na cia Salimai,na cia Hanani, na cia Gideli, na cia Gahari,na cia Reaia, na cia Rezini, na cia Nekoda,na cia Gazamu, na cia Uza, na cia Pasea,na cia Besai, na cia Meunimu, na cia Nefushesimu,na cia Bakabuku, na cia Hakufa, na cia Harihuri,na cia Bazilithu, na cia Mehida, na cia Harasha,na cia Barikosu, na cia Sisera, na cia Tema,na cia Nezia, na cia Hatifa.Naho ha ũhoro wa ciana cia ndungata cia Suleimani, kwarĩ ciana cia Sotai, na cia Soferethu, na cia Perida;na cia Jaala, na cia Darikoni, na cia Gideli,na cia Shefatia, na cia Hatili, na cia Pokerethu-hazebaimu, na cia Amoni.Anethini acio othe, me hamwe na ciana icio cia ndungata cia Suleimani, maarĩ magana matatũ ma mĩrongo kenda na erĩ.Nao aya nĩo maambatire moimĩte Teli-mela, na Teli-harasha, na Kerubu, na Adoni, na Imeri, magĩthiĩ na arĩa angĩ, no rĩrĩ, matiigana kuonania wega ũhoro wa nyũmba cia maithe mao, o na mbeũ yao, kũmenyeke kana hihi maarĩ a Isiraeli, kana aca;nĩ ciana cia Delaia, na cia Tobia, na cia Nekoda, nacio ciarĩ magana matandatũ ma mĩrongo ĩna na igĩrĩ.Ningĩ thĩinĩ wa ciana cia athĩnjĩri-Ngai kwarĩ ciana cia Hobaia, na cia Hakozu, na cia Barizilai, ũrĩa wahikirie mũka wa airĩtu a Barizilai, Mũgileadi, na agetagwo rĩĩtwa o ro rĩu rĩao.Andũ acio nĩmaacaririe ũhoro wa njiaro ciao thĩinĩ wa marĩĩtwa ma andũ arĩa maandĩkĩtwo o ta ũrĩa njiaro ciao ciatariĩ, no ndũigana kuoneka; tondũ ũcio magĩkĩonwo ta magwatĩtwo nĩ thahu, makĩingatwo matigacoke gũtuĩka athĩnjĩri-Ngai.Nake barũthi akĩmera atĩ matikarĩe indo iria nyamũre mũno o nginya hĩndĩ ĩrĩa hakoneka mũthĩnjĩri-Ngai wĩ na Urimu na Thumimu.Nakĩo kĩrĩndĩ kĩu gĩothe hamwe kĩarĩ andũ ngiri mĩrongo ĩna na igĩrĩ na magana matatũ ma mĩrongo ĩtandatũ,thengia ndungata ciao cia arũme na cia andũ-a-nja; nacio ndungata icio ciarĩ andũ ngiri mũgwanja na magana matatũ ma mĩrongo ĩtatũ na mũgwanja; o na ningĩ maarĩ na andũ magana merĩ ma mĩrongo ĩna na atano arĩa maainaga nyĩmbo, arũme na andũ-a-nja.Nacio mbarathi ciao ciarĩ magana mũgwanja ma mĩrongo ĩtatũ na ithathatũ; nacio nyũmbũ ciao ciarĩ magana merĩ ma mĩrongo ĩna na ithano;nacio ngamĩra ciao ciarĩ magana mana ma mĩrongo ĩtatũ na ithano; o nacio ndigiri ciao ciarĩ ngiri ithathatũ cia magana mũgwanja ma mĩrongo ĩĩrĩ.Na rĩrĩ, andũ amwe arĩa maarĩ atongoria a nyũmba cia maithe ma andũ acio nĩmaarutire indo ciao nĩ ũndũ wa wĩra ũcio. Ũrĩa barũthi akĩruta mbaũni cia thahabu ngiri ĩmwe, o na mbakũri mĩrongo ĩtano, na nguo magana matano ma mĩrongo ĩtatũ cia athĩnjĩri-Ngai, agĩciiga mũthithũ-inĩ.O nao anene amwe a nyũmba cia maithe mao makĩruta mbaũni cia thahabu ngiri mĩrongo ĩĩrĩ, o na ratiri ngiri ĩgirĩ na magana merĩ cia betha, magĩciiga mũthithũ-inĩ wa indo cia kũrutithia wĩra ũcio.O nacio mbaũni cia thahabu iria ciarutirũo nĩ andũ arĩa angĩ ciarĩ ngiri mĩrongo ĩĩrĩ, o na ratiri ngiri igĩrĩ cia betha, o na nguo cia athĩnjĩri-Ngai mĩrongo ĩtandatũ na mũgwanja.Ũguo nĩguo athĩnjĩri-Ngai, na Alawii, na aikaria mĩrango, na aini nyĩmbo, na andũ amwe thĩinĩ wa andũ arĩa angĩ, na Anethini, o na Aisiraeli othe, maacokire gũtũũra matũũra-inĩ mao.Na rĩrĩ, mweri wa mũgwanja wakinya-rĩ, ciana cia Isiraeli ciakorirũo itũũrĩte o ro ũguo matũũra-inĩ ma cio.Nao andũ othe magĩkĩĩyũnganĩria handũ haariĩ harĩa haarĩ mbere ya Kĩhingo kĩa Maĩ, o ta marĩ o mũndũ ũmwe. Nao makĩarĩria Ezara, mwandĩki-marũa, makĩmwĩra amarehere ibuku rĩrĩa rĩa watho wa Musa, ũrĩa Jehova aathĩte Isiraeli.Naguo mũthenya wa mbere wa mweri wa mũgwanja-rĩ, nĩguo Ezara, mũthĩnjĩri-Ngai, aatwarire ibuku rĩu rĩa watho harĩ kĩrĩndĩ kĩu kĩa andũ acio monganĩte, arũme o na andũ-a-nja, o na andũ othe arĩa maahotaga kũigua gĩtũmi kĩa watho ũcio.Nake agĩthoma mohoro marĩa maarĩ thĩinĩ warĩo arĩ o handũ hau haariĩ haarĩ mbere ya Kĩhingo kĩu kĩa Maĩ, kuuma o rũcinĩ gwakĩa nginya o mĩaraho, andũ acio othe, arũme na andũ-a-nja, o na andũ arĩa othe maahotaga kũigua gĩtũmi kĩamo, marĩ ho. Nao andũ acio othe magĩtega matũ mao maigue ũhoro wa ibuku rĩu rĩa watho.Nake Ezara, ũcio mwandĩki-marũa, akĩrũgama handũ hokĩrĩirie haakĩtwo na mĩtĩ nĩ ũndũ wa ũhoro ũcio kĩũmbe; nao Matithia, na Shema, na Anaia, na Uria, na Hilikia, na Maaseia, maamũrũgamĩte guoko-inĩ gwake kwa ũrĩo; nakuo guoko-inĩ gwake kwa ũmotho hakarũgama Pedaia, na Mishaeli, na Malikija, na Hashumu, na Hashibadana, na Zekaria, na Meshulamu.Nake Ezara agĩkũnjũra ibuku rĩu andũ othe makĩonaga; (nĩ ũndũ aarũgamĩte handũ igũrũ agatũũgĩra gũkĩra andũ arĩa angĩ othe;) na hĩndĩ ĩrĩa aarĩkũnjũrire, andũ othe makĩrũgama;nake Ezara akĩgooca Jehova, Ngai ũrĩa mũnene. Nao andũ othe magĩcokia atĩrĩ, Amen, Amen, moete moko mao na igũrũ; nao makĩinamia mĩtwe yao, makĩhoya Jehova maturamithĩtie mothiũ mao thĩ.O na ningĩ Jeshua, na Bani, na Sherebia, na Jamini, na Akubu, na Shabethai, na Hodia, na Maaseia, na Kelita, na Azaria, na Jozabadu, na Hanani, na Pelaia, o na Alawii, makĩmenyithia andũ acio wega ũhoro wa watho ũcio; nao andũ makĩrũgama o handũ hao.Nao magĩthoma ciugo iria cia watho ũcio wa Ngai ciarĩ ibuku-inĩ rĩu, magĩcitaũranĩra na mũgambo mũnene, nĩguo andũ mamenye wega gĩtũmi gĩacio.Nake Nehemia, barũthi, na Ezara, mũthĩnjĩri-Ngai ũrĩa mwandĩki-marũa, o na Alawii arĩa maarutaga andũ maũndũ, makĩĩra andũ othe atĩrĩ, Mũthenya wa ũmũthĩ nĩ mwamũrĩre Jehova Ngai wanyu; menyai mũgĩe na kĩeha, o na kana mũrĩre. Nĩ gũkorũo andũ othe nĩmaarĩrire rĩrĩa maaiguire ciugo icio cia watho wa Ngai.Nake agĩkĩmera atĩrĩ, Wĩthiĩrei mũkarĩe nyama noru, na mũkanyue indo irĩ mũrĩo, o nake mũndũ ũrĩa ũtarĩ kĩndũ aigĩirũo mũmũgaĩre rũgai rũake; nĩ gũkorũo mũthenya wa ũmũthĩ nĩ mwamũrĩre Mwathani witũ; o na ningĩ tigai kũigua ũũru, nĩ ũndũ gũkenera Jehova nĩkuo hinya wanyu.Tondũ ũcio Alawii magĩgĩkiria andũ othe, makĩmeraga atĩrĩ, Kirai, nĩ gũkorũo mũthenya wa ũmũthĩ nĩ mwamũre; o na ningĩ tigai kũigua ũũru.Nao andũ acio othe magĩgĩĩthiĩra makarĩe irio o na manyue, o na matwarĩre andũ arĩa angĩ rũgai rũao, o na makene mũno, nĩ ũndũ nĩmaamenyire wega ndeto icio moimbũrĩirũo.Naguo mũthenya wa ĩĩrĩ-rĩ, anene a nyũmba cia maithe ma andũ acio othe, o na athĩnjĩri-Ngai, o na Alawii, makĩũngana othe harĩ Ezara, ũcio mwandĩki-marũa, nĩguo matege matũ maigue ũhoro wa watho ũcio.Nao magĩkĩona kwandĩkĩtwo watho-inĩ ũcio ũrĩa Jehova aathanĩte na kanua ka Musa, atĩ gĩathĩ-inĩ kĩa mweri wa mũgwanja ciana cia Isiraeli nĩciagĩrĩirũo nĩ gũikaraga ithũnũ-inĩ;na atĩ nĩciagĩrĩirũo nĩ gũkinyĩria andũ othe ũhoro ũcio, o na iũhunjanĩrie matũũra-inĩ ma cio mothe, o na kũu Jerusalemu, ikiugaga atĩrĩ, Ũmai mũthiĩ kĩrĩma-inĩ, mũgĩre honge cia mĩtamaiyũ ya mũgũnda na cia mĩtamaiyũ ya gĩthaka-inĩ, o na honge cia mĩhandathi, o na honge cia mĩkĩndũ, o na honge cia mĩtĩ mĩtungu cia gwaka ithũnũ, o ta ũrĩa kwandĩkĩtwo.Tondũ ũcio andũ magĩkiuma, magĩthiĩ, magĩcigĩra, makĩĩakĩra ithũnũ mũndũ o mũndũ; magĩgĩaka igũrũ rĩa nyũmba ciao, o na nja ciao, o na nja iria cia nyũmba ya Ngai, o na handũ harĩa haariĩ he Kĩhingo-inĩ kĩa Maĩ, na Kĩhingo-inĩ kĩa Efiraimu.Nakĩo kĩrĩndĩ kĩu gĩothe kĩahũndũkire kiumĩte kũrĩa gĩatwarĩtwo gĩatahwo-rĩ, gĩkĩĩakĩra ithũnũ, gĩgĩikara ithũnũ-inĩ icio; nĩ gũkorũo kuuma o matukũ ma Joshua wa Nuni gwata mũthenya ũcio ciana cia Isiraeli itirĩ hĩndĩ ciekire ũguo. Na gũgĩkĩgĩa gĩkeno kĩnene mũno.Ningĩ Ezara agathomagĩra andũ ibuku rĩu rĩa watho wa Ngai o mũthenya, kuuma o mũthenya wa mbere nginya o mũthenya wa mũthia. Nao magĩkĩrĩa gĩathĩ kĩu gĩa ithũnũ mĩthenya mũgwanja; naguo mũthenya wa ĩnana gũkĩgĩa gĩtũngano kĩnene gĩkoniĩ andũ othe, o ta ũrĩa mũtugo wa kũrũmĩrĩrũo watariĩ.Na rĩrĩ, mũthenya wa mĩrongo ĩĩrĩ na ĩna wa mweri ũcio-rĩ, ciana cia Isiraeli ikĩũngana ciĩhingĩte kũrĩa irio, na ikehumba matama ma makũnia, o na ikeitĩrĩria tĩri mĩtwe.Nayo mbeũ ya Isiraeli ĩkĩĩamũra ĩthenganĩre na andũ a kũngĩ, nayo ĩkĩrũgama ĩkiumbũra mehia mayo, o na waganu wa maithe mayo.Nao andũ ayo magĩikara marũgamĩte handũ hao ihinda rĩa thaa ithatũ magĩthoma ibuku rĩa watho wa Jehova, Ngai wao; narĩo ihinda rĩa thaa ingĩ ithatũ makiumbũra mehia mao, na makĩinamĩrĩra Jehova Ngai wao, makĩmũhoya.Hĩndĩ ĩo aa Jeshua, na Bani, na Kadimieli, na Shebania, na Buni, na Sherebia, na Bani, na Kenani, makĩrũgama ihaicĩro-inĩ rĩa Alawii, nao magĩkaĩra Jehova Ngai wao na mũgambo mũnene.Ningĩ Alawii, aa Jeshua, na Kadimieli, na Bani, na Hashabaneia, na Sherebia, na Hodia, na Shebania, na Pethahia, makiuga atĩrĩ, Rũgamai mũgooce Jehova, Ngai wanyu, ũrĩa ũtũũraga tene na tene, o na mĩndĩ na mĩndĩ. Narĩo rĩĩtwa rĩaku rĩrĩa rĩrĩ riri na rĩgatũũgĩrio rĩgakĩra ũgooci wothe o na ngumo yothe rĩrogathwo!Wee nĩwe Jehova, o wee wiki; na nĩwe wombire igũrũ, o na igũrũ rĩrĩa rĩrĩ igũrũ rĩa matu-inĩ mothe, hamwe na mbũtũ yakuo yothe, o na thĩ, na indo ciothe iria irĩ kuo, o na maria, o na indo ciothe iria irĩ thĩinĩ wamo, ningĩ wee nĩwe ũmenyagĩrĩra indo icio ciothe; nayo mbũtũ ĩo ya igũrũ nĩ kũinamĩrĩra ĩinamagĩrĩra, ĩgĩkũhoya.Wee nĩwe Jehova Ngai, ũrĩa wathurire Aburamu, ũkĩmũruta Uru-gwa-Akalidei, na ũkĩmũtua rĩĩtwa rĩrĩ rĩngĩ Iburahimu;nawe ũgĩkĩona atĩ ngoro yake nĩĩkũrongoretie na ma, nawe ũkĩrĩkanĩra nake atĩ nĩũkamũhe bũrũri wa Akanaani, na Ahiti, na Aamori, na Aperizi, na Ajebusi, na Agirigashi, naguo ũguo nĩ ta kuuga ũũhe mbeũ yake; naguo ũhoro ũcio waku nĩũũhingĩtie o wega; nĩ ũndũ wee wĩ mũthingu.Ningĩ nĩwonire kũnyarirũo kũrĩa maithe maitũ maanyarirĩirũo Misiri, na ũkĩigua gũkaya kwao marĩ o kũu Iria Itune;nawe ũkĩringĩra Firauni ciama, o na ndungata ciake ciothe, o na andũ othe a bũrũri wake, o na ũgĩĩka maũndũ ma kũgegania; nĩ ũndũ wee nĩwamenyete atĩ Amisiri nĩmamokĩrĩire mameneneheirie, nawe ũkĩĩgĩĩra igweta, o ta ũrĩa gũtariĩ ũmũthĩ.Nawe ũkĩgayũkanĩria iria mbere yao, na tondũ ũcio magĩtuĩkanĩria iria gatagatĩ harĩa haatuĩkĩte thĩ nyũmũ; nao arĩa maamateng’eretie ũkĩmaikia kũndũ kũriku mũno, o ta ũrĩa ihiga rĩrikaga o thĩ maĩ-inĩ marĩa mariku.O na ningĩ ũkĩmatongoria na gĩtugĩ gĩa itu mũthenya, o na gĩtugĩ kĩa mwaki ũtukũ, nĩ getha mamũrĩkagĩrũo njĩra ĩrĩa maagĩrĩirũo nĩ kũgera.O na ningĩ ũgĩikũrũka ũgĩkinya kĩrĩma-inĩ gĩa Sinai, ũkĩaria nao uumĩte igũrũ, ũgĩkĩmonia matuĩro ma cira ma kĩhooto, o na mawatho ma ma, o na irĩra iria njega cia watho wa kũrũmĩrĩrũo, o na maathani marĩa mega,o na ũkĩmamenyithia thabatũ yaku theru na ũndũ wa ũhoro ũrĩa waheire Musa ndungata yaku, o na ũkĩmaatha marũmagĩrĩre maathani maku, o na irĩra cia watho waku wa kũrũmĩrĩrũo, o na watho waku;ningĩ ũkĩimahe mũgate uumĩte igũrũ nĩ ũndũ wa ng’aragu ĩrĩa maarĩ nayo, o na ũkĩmarutithĩria maĩ ihiga-inĩ nĩ ũndũ wa nyota ũrĩa maarĩ naguo, o na ningĩ ũkĩmaatha mathiĩ makegwatĩre bũrũri ũrĩa waambararĩirie guoko gwaku na igũrũ, ũkiuga atĩ nĩũkamahe ũtuĩke wao.No rĩrĩ, andũ acio, maithe maitũ, nĩmekire maũndũ menenehetie, magĩkĩũmia ngingo ciao, na matiigana kũigua maathani maku,magĩkĩrega gwathĩka, o na kana maririkane maũndũ maku ma kũgegania marĩa wekire thĩinĩ wao; no rĩrĩ, nĩ kũũmia momirie ngingo ciao, o na ningĩ tondũ wa ũremi wao magĩĩthurĩra mũnene mecokie ũkombo-inĩ wao. No rĩrĩ, wee nĩwe Ngai muohanĩri, na muuma-andũ, na mũiguanĩri tha mũno, na ndũhiũhaga kũrakara, na ũiyũirũo nĩ tha, na ndũigana gũtigana nao.Ningĩ ti-itherũ hĩndĩ ĩrĩa maakorirũo methondekeire njaũ ya gũtwekio, makiuga atĩ, Ĩno nĩyo ngai yaku ĩrĩa yakũrutire bũrũri wa Misiri, na magĩkorũo magũthirĩkĩtie na maũndũ maingĩ-rĩ,ti-itherũ wee tondũ wa ũrĩa tha ciaku ciingĩhĩte mũno, ndwatiganire nao kũu werũ-inĩ; gĩtugĩ kĩu gĩa itu gĩa kũmatongoria na njĩra gĩtieherire igũrũ rĩao mũthenya, o na kana gĩtugĩ kĩa mwaki gĩa kũmamũrĩkĩra njĩra ĩrĩa maagĩrĩirũo nĩ kũgera gĩkĩehera harĩ o ũtukũ.O na ningĩ ũkĩmahe Roho waku mwega wa kũmataaraga, na ndwamahatire mana ciaku atĩ matigacirĩe, o na ũkĩmahe maĩ nĩ ũndũ wa nyota ũrĩa maarĩ naguo.Ti-itherũ nĩ mĩaka mĩrongo ĩna watũire ũmaheaga irio kũu werũ-inĩ, na matirĩ kĩndũ o na kĩmwe maagire; nguo ciao itiigana gũkũrĩra kuo, namo magũrũ mao matiaimbĩire kuo.O na ningĩ ũkĩmahe mabũrũri ma athamaki, o na ndũrĩrĩ ciao; ũkĩmagayania mabũrũri kũndũ na kũndũ matuĩke igai rĩao; nao magĩkĩĩgwatĩra bũrũri wa Sihoni ũgĩtuĩka wao, naguo ũguo nĩ ta kuuga bũrũri wa mũthamaki wa Heshiboni, o na bũrũri wa Ogu, mũthamaki wa Bashani.O na ningĩ ciana ciao ũgĩciingihia o ta njata cia igũrũ, na ũgĩcitwara nĩguo ũcikinyie bũrũri ũrĩa waheire maithe ma cio ũhoro waguo atĩ nĩigathiĩ kuo ikawĩgwatĩre ũtuĩke wacio.Nacio ciana icio igĩgĩthiĩ kuo, ikĩĩgwatĩra bũrũri ũcio; nao andũ arĩa maaũtũũraga ũkĩmatoria biũ mehere mbere yao, nao nĩ Akanaani; ũgĩkĩmarekereria ũkĩmaneana moko-inĩ ma cio, hamwe na athamaki ao, o na ndũrĩrĩ cia bũrũri ũcio, nĩ getha andũ acio akuo mekwo nĩcio o ta ũrĩa ingĩenda.Nacio igĩgĩtunyana matũũra maairigĩtwo, o na bũrũri mũnoru, o na ikĩĩgwatĩra nyũmba ciiyũrĩte indo ciothe iria njega, o na marima menjetwo ma maĩ, na mĩgũnda ya mĩthabibu, na mĩgũnda ya mĩtamaiyũ, na mĩtĩ mĩingĩ mũno ya matunda; nacio igĩkĩrĩa irio, ikĩhũna, na ikĩnora, igĩgĩkena nĩ ũndũ wa wega waku mũingĩ.No rĩrĩ, o na gwatuĩka nĩ ũguo-rĩ, andũ acio matiigana gwathĩka, no nĩ kũrema maaremire magĩgũũkĩrĩra, naguo watho waku makĩũikia na thutha wao, o na makĩũraga anabii aku arĩa maamataaraga nĩguo mamagarũre magũcokerere, nao magĩĩka maũndũ manene ma gũgũthirĩkia.Na tondũ ũcio ũgĩkĩmarekereria ũkĩmaneana moko-inĩ ma thũ ciao, ikĩmanyarira; narĩo ihinda rĩrĩa maathĩnĩkire, magĩgũkaĩra, ũkĩmaigua ũrĩ o kũu igũrũ; nawe tondũ wa ũrĩa tha ciaku ciingĩhĩte ũkĩmahe andũ a kũmahonokia, nao makĩmahonokia makĩmaruta moko-inĩ ma thũ ciao.No thutha-inĩ rĩrĩa maahurũkire, magĩcoka gwĩka ũũru makĩonagwo nĩwe; na tondũ ũcio ũkĩmatigania moko-inĩ ma thũ ciao, nacio igĩkĩmaatha; no maagũcokerera maagũkaĩra-rĩ, ũkĩmaigua ũrĩ o kũu igũrũ, na nĩ mahinda maingĩ wanamahonokia nĩ ũndũ wa ũrĩa ũiguanagĩra tha;na ũgĩkĩmataara, nĩ getha ũmacokie watho-inĩ waku; no rĩrĩ, o nĩ gwĩka mekaga maũndũ menenehetie, na makaaga kũigua maathani maku; no kwĩhia mehagia matuĩro maku ma cira, (na nĩmo mangĩrũmĩrĩrũo nĩ mũndũ mamũtũũrie muoyo), magakĩrema o kũrema, makomia ngingo, makarega kũigua watho waku.No rĩrĩ, wee nĩwakiragĩrĩria ũhoro wao mĩaka mĩingĩ, na ũkamataara na ũndũ wa roho waku, na tũnua twa anabii aku; no o na gwatuĩka nĩ ũguo-rĩ, matiigana gũkũigua; na tondũ ũcio ũkĩmaneana moko-inĩ ma ndũrĩrĩ cia mabũrũri mangĩ.Ningĩ o na gwatuĩka nĩ ũguo-rĩ, tondũ wa tha ciaku nyingĩ mũno, ndwamaninire biũ, o na kana ũgĩtigana nao, tondũ wee wĩ Mũrungu muuma-andũ, na ũiyũirũo nĩ tha.Na tondũ ũcio wee Ngai witũ wĩ na hinya, Mũrungu mũnene wa kũmakania, wee ũtũũraga ũmenyereire kĩrĩkanĩro kĩrĩa ũrĩkanĩire na andũ, o na ũkamaiguĩra tha, ndagũthaitha ndũkone mĩnyamaro ĩo iitũ, o na ya athamaki aitũ, na anene aitũ, o na athĩnjĩri-Ngai aitũ, o na anabii aitũ, o na maithe maitũ, o na andũ aku othe, o ĩo twananyarirũo nayo gwata hĩndĩ ya athamaki a Ashuri o nginya ũmũthĩ, ta ĩrĩ ũndũ ũtarĩ bata.No rĩrĩ, maũndũ-inĩ mothe marĩa maanatũkora-rĩ, wee ũkoragwo ũrĩ o mũthingu; nĩ gũkorũo wee nĩũtwĩkaga maũndũ ma ma o ma, no ithuĩ nĩ gwĩka twĩkĩte maũndũ ma waganu;nao athamaki aitũ, o na anene aitũ, o na athĩnjĩri-Ngai aitũ, o na maithe maitũ, hatirĩ maamenyereire watho waku, kana makĩigua maathani maku, o na kana ndeto iria wamataaraga nacio, o icio wamataaraga nacio ũkiumbũranĩra ũhoro wao.Nĩ ũndũ matigũtungatĩire mabũrũri-inĩ marĩa wamaheire mathamakage, o na kana hĩndĩ ĩrĩa maatũire maũndũ-inĩ maingĩ ma ũtugi marĩa wamatugaga namo, o na kana magĩgũtungatĩra me kũu bũrũri ũcio mũnene na mũnoru, o ũcio wamaheire ũkĩũiga o mbere yao, o na kana makĩgarũrũka matigane na mawĩra mao ma waganu.Atĩrĩrĩ, ithuĩ ũmũthĩ tũrĩ o ndungata; o naho ha ũhoro wa bũrũri ũrĩa waheire maithe maitũ, atĩ nĩguo marĩage maciaro maguo, o na irio iria njega ciaguo-rĩ, tũtuĩkĩte o ndungata thĩinĩ waguo.Naguo nĩwonagĩra athamaki arĩa ũigĩte kuo matũthamakagĩre nĩ ũndũ wa mehia maitũ uumithio mũingĩ; ningĩ o nayo mĩĩrĩ iitũ no o mamĩathaga, o na ũhiũ witũ, o ta ũrĩa mekwenda, na ithuĩ twĩ na thĩna mũnene mũno.No rĩrĩ, o na gwatuĩka atĩ ũguo nĩguo maũndũ macio mothe matariĩ-rĩ, nĩtũkũrĩkanĩra kĩrĩkanĩro kĩrũmu, tũgakĩandĩka marũa-inĩ; nao anene aitũ, na Alawii aitũ, o na athĩnjĩri-Ngai aitũ, magagĩĩkĩra rũũri rũao.Na rĩrĩ, andũ arĩa maagĩĩkĩrire ũhoro ũcio rũũri-rĩ, nĩ Nehemia, ũcio barũthi, mũrũ wa Hakalia, na Zedekia;na Seraia, na Azaria, na Jeremia;na Pashuru, na Amaria, na Malikija;na Hatushu, na Shebania, na Maluku;na Harimu, na Meremothu, na Obadia;na Danieli, na Ginethoni, na Baruku;na Meshulamu, na Abija, na Mijamini;na Maazia, na Biligai, na Shemaia; acio nĩo maarĩ athĩnjĩri-Ngai.Nao Alawii nĩ aya, Jeshua wa Azania, na Binui wa ariũ a Henadidi, na Kadimieli;nao ariũ a ithe wao nĩ Shebania, na Hodia, na Kelita, na Pelaia, na Hanani;na Mika, na Rehobu, na Hashabia;na Zakuri, na Sherebia, na Shebania;na Hodia, na Bani, na Beninu.Nao anene a andũ arĩa angĩ, nĩ Paroshu, na Pahathu-moabi, na Elamu, na Zatu, na Bani;na Buni, na Azigadi, na Bebai;na Adonija, na Bigivai, na Adini;na Ateri, na Hezekia, na Azuri;na Hodia, na Hashumu, na Bezai;na Harifu, na Anathothu, na Nobai;na Magipiashu, na Meshulamu, na Heziru;na Meshezabeli, na Zadoku, na Jadua;na Pelatia, na Hanani, na Anaia;na Hoshea, na Hanania, na Hashubu;na Haloheshu, na Piliha, na Shobeku;na Rehumu, na Hashabina, na Maaseia;na Ahia, na Hanani, na Anani;na Maluku, na Harimu, na Baana.Nao andũ arĩa angĩ, nĩo athĩnjĩri-Ngai, na Alawii, na aikaria mĩrango, na aini nyĩmbo, na Anethini, o na andũ othe arĩa meamũrĩte marũmĩrĩre watho wa Ngai magĩtigana na andũ a mabũrũri marĩa mamarigicĩirie, me na aka ao, na ariũ ao, o na airĩtu ao, andũ othe, mũndũ o mũndũ ũrĩa warĩ na ũũgĩ o na akahota kũmenya maũndũ,andũ acio othe-rĩ, magĩkĩĩgwatania na ariũ a ithe wao, o na andũ ao arĩa anene a matũũra, makĩĩkĩra ũhoro-inĩ wa kwĩgirithia, o na kwĩhĩta, atĩ nĩmarĩrũmagĩrĩra watho wa Ngai ũrĩa waathanirũo nĩ Musa, ndungata ya Ngai; na atĩ nĩmarĩĩkaga maũndũ mothe ma maathani ma Jehova, Mwathani witũ, na mamamenyagĩrĩre, o na matuĩro make ma cira, o na irĩra cia watho wake wa kĩrũmĩrĩrũo;na atĩ tũtikanahe andũ a bũrũri ũyũ airĩtu aitũ, o na kana tũtware airĩtu ao mahikio nĩ ihĩĩ ciitũ.Ningĩ andũ a bũrũri ũyũ mangĩkarehe indo ciao, kana irio o na irĩkũ cia kwendia mũthenya wa thabatũ, tũtikanacigũre harĩ o mũthenya ũcio wa thabatũ, o na kana mũthenya ũngĩ o na ũrĩkũ ũrĩa mwamũre. Ningĩ tũgĩkiuga atĩ nĩtũkareka bũrũri witũ ũtige kũrĩmwo mwaka wa mũgwanja, na atĩ nĩtũgatiga kũrandũra thirĩ o na ũrĩkũ mwaka ũcio.Ningĩ tũgĩĩthondekera mũtugo wa kũrũmĩrĩrũo, atĩ twĩĩtagie gĩcunjĩ gĩa gatatũ gĩa cekeri ĩmwe, mwaka o mwaka, nĩ ũndũ wa wĩra wa nyũmba ya Ngai witũ;na nĩguo wa mĩgate ĩrĩa ĩigagwo mbere yake, o na ũndũ wa igongona rĩrĩa rĩa gũtũũra rĩrutagwo hingo ciothe rĩa mũtu, o na ihaki rĩrĩa rĩa gũtũũra rĩrutagwo hingo ciothe rĩa njino, na ũndũ wa marĩa ma mĩthenya ya thabatũ, o na karũgamo-inĩ ka mĩeri, o na ũndũ wa ciathĩ iria ciathanĩtwo, o na indo iria nyamũre, o na ũndũ wa igongona rĩa mehia rĩa kũhoroheria Isiraeli narĩo, o na ũndũ wa wĩra wothe wa nyũmba ya Ngai witũ.Na ithuĩ athĩnjĩri-Ngai, o na Alawii, o na andũ arĩa angĩ, tũgĩgĩcuka mĩtĩ nĩ ũndũ wa ngũ iria irutagwo cia gũtwarũo nyũmba ya Ngai witũ, o mahinda marĩa matuĩtwo mwaka o mwaka, o ta ũrĩa nyũmba cia maithe maitũ itariĩ, nĩguo icinagĩre nyamũ kĩgongona-inĩ kĩa Jehova, Ngai witũ, o ta ũrĩa kwandĩkĩtwo watho-inĩ.Ningĩ tũkĩrĩkanĩra atĩ tũrehage gũkũ nyũmba ya Jehova maciaro ma mbere ma mĩgũnda iitũ, o na maciaro ma mbere ma mĩthemba yothe ya mĩtĩ ya matunda, mwaka o mwaka,na marigithathi ma ihĩĩ ciitũ, o na ma ũhiũ witũ, o ta ũrĩa kwandĩkĩtwo watho-inĩ, o na marigithathi ma ng’ombe ciitũ, o na ma mbũri ciitũ, tũkĩrehage indo icio gũkũ nyũmba ya Ngai witũ harĩ athĩnjĩri-Ngai arĩa marutaga wĩra nyũmba ĩno ya Ngai witũ.Ningĩ tũrehage kĩmere giitũ kĩa mbere, o na indo cia magongona maitũ ma kũiyũkio na igũrũ, o na maciaro ma mĩthemba yothe ya mĩtĩ, na ndibei, o na maguta, harĩ athĩnjĩri-Ngai, tũigwo tũnyũmba-inĩ twa nyũmba ya Ngai witũ; o na tũrutage gĩcunjĩ gĩa ikũmi kĩa irio cia mĩgũnda iitũ gĩa kũheagwo Alawii; nĩ ũndũ Alawii acio nĩo maheagwo gĩcunjĩ gĩa ikũmi kĩa ũrĩmi witũ wa matũũra-inĩ maitũ mothe.Na rĩrĩ, hĩndĩ ĩrĩa Alawii mekuoya icunjĩ icio cia ikũmi-rĩ, hatirĩ hingo hatarĩkoragwo he mũthĩnjĩri-Ngai, mũrũ wa Haruni, wĩ hamwe na Alawii acio; ningĩ Alawii matwarage gĩcunjĩ kĩmwe gĩa ikũmi kĩa indo icio ciothe, magakĩige nyũmba ya Ngai witũ, tũnyũmba-inĩ tũu thĩinĩ, o harĩa haigagwo mũthithũ wa indo cia bata.Nĩ gũkorũo ciana cia Isiraeli, o na ciana cia Lawii, nĩirĩtwaraga indo cia igongona rĩa kũiyũkio na igũrũ kũu tũnyũmba-inĩ tũu thĩinĩ, nacio nĩ ngano, na ndibei, na maguta, ciigwo harĩa indo cia handũ harĩa haamũre irĩ, o hau athĩnjĩri-Ngai arĩa marutaga wĩra wao, o na aikaria mĩrango, o na aini nyĩmbo maikaraga; na ithuĩ tũtikagĩa na thieya wa kũruta wĩra wa nyũmba ya Ngai witũ.Na rĩrĩ, anene a andũ magĩgĩtũũra Jerusalemu; nao andũ arĩa angĩ magĩcuka mĩtĩ, nĩguo matware mũndũ ũmwe thĩinĩ wa andũ ikũmi agatũũre Jerusalemu, itũũra rĩrĩa rĩamũre, nao andũ arĩa angĩ kenda thĩinĩ wa acio ikũmi magatũũre matũũra marĩa mangĩ.Nao andũ acio makĩrathima andũ othe arĩa megathũrire o ene atĩ magatũũre Jerusalemu na ũndũ wa kwĩendera na ngoro ciao.Na rĩrĩ, aya nĩo anene a bũrũri ũcio arĩa maatũũrire Jerusalemu. No rĩrĩ, matũũra-inĩ marĩa mangĩ ma Juda-rĩ, o mũndũ aatũũrire gĩthaka gĩake matũũra-inĩ mao, naguo ũguo nĩ ta kuuga Aisiraeli, na athĩnjĩri-Ngai ao, na Alawii, o na Anethini, o na ciana cia ndungata cia Suleimani.Nakuo kũu Jerusalemu gũgĩtũũra andũ amwe a ciana cia Juda, o na a ciana cia Benjamini. Nao arĩa maarĩ a ciana cia Juda nĩ aya: nĩ Athaia, mũrũ wa Uzia, wa Zekaria, wa Amaria, wa Shefatia, wa Mahalaleli, wa ciana cia Perezu;na Maaseia, mũrũ wa Baruku, wa Koli-hoze, wa Hamia, wa Adaia, wa Joiaribu, wa Zekaria, mũrũ wa mũndũ Mũshiloni.Nao ariũ a Perezu othe arĩa maatũire Jerusalemu maarĩ andũ njamba magana mana ma mĩrongo ĩtandatũ na anana.Nao ariũ a Benjamini nĩ aya: nĩ Salu, mũrũ wa Meshulamu, wa Joedi, wa Pedaia, wa Kolaia, wa Maaseia, wa Ithieli, wa Jeshaia,na thutha wake haarĩ Gabai, na Salai; nao maarĩ andũ magana kenda ma mĩrongo ĩĩrĩ na anana.Nake Joeli wa Zikiri nĩwe warĩ mũnyabara wao; nake Juda wa Hasenua nĩwe warĩ mũrori itũũra wa kerĩ.Nao a athĩnjĩri-Ngai nĩ Jedaia wa Joiaribu, na Jakini,na Seraia, mũrũ wa Hilikia, wa Meshulamu, wa Zadoku, wa Meraiothu, wa Ahitubu, mwathi wa maũndũ ma nyũmba ya Ngai,nao ariũ a ithe wao arĩa maarutaga wĩra wa nyũmba ĩo ya Ngai, maarĩ magana manana ma mĩrongo ĩĩrĩ na erĩ; o nake Adaia mũrũ wa Jerohamu, wa Pelalia, wa Amuzi, wa Zekaria, wa Pashuru, wa Malikija,na ariũ a ithe, ciongo cia nyũmba cia maithe, maarĩ magana merĩ ma mĩrongo ĩna na erĩ; nake Amashusai, mũrũ wa Azareli, wa Ahazai, wa Meshilemothu, wa Imeri,na ariũ a ithe wao, andũ njamba irĩ hinya, maarĩ igana rĩa mĩrongo ĩĩrĩ na anana; nake mũnyabara wao aarĩ Zabidieli wa Hagedolimu.Nao Alawii, nĩ aya: Shemaia, mũrũ wa Hashubu, wa Azirikamu, wa Hashabia, wa Buni;na Shabethai na Jozabadi, a anene a Alawii, nao nĩo maaroraga mawĩra ma nyũmba ya Ngai marĩa maarutagwo na kũu nja;na Matania, mũrũ wa Mika, wa Zabedi, wa Asafu, nake nĩwe warĩ mũtongoria ũhoro-inĩ wa gũcokeria Ngai ngatho gũkĩhoyũo; o na Bakabukia, nake nĩwe wamũrũmĩrĩire thĩinĩ wa ariũ a ithe; na Abada, mũrũ wa Shamua, wa Galali, wa Jeduthuni.Nao Alawii othe arĩa maarĩ itũũra rĩu rĩamũre maarĩ magana merĩ ma mĩrongo ĩnana na ana.Ningĩ aikaria mĩrango, nao nĩo Akubu na Talimoni, na ariũ a ithe wao, arĩa maarangagĩra ihingo-inĩ, maarĩ igana rĩa mĩrongo mũgwanja na erĩ.Namo matigari ma Isiraeli, o na ma athĩnjĩri-Ngai, o na ma Alawii, maaikarĩte matũũra-inĩ mothe ma Juda, o mũndũ agaikara kũndũ kũrĩa egwatĩire gũgĩtuĩka igai rĩake.No rĩrĩ, Anethini maatũũrire Ofeli; nao Ziha na Gishipa nĩo maaroraga Anethini.Nake mũrori wa Alawii, kũu Jerusalemu, nĩ Uzi mũrũ wa Bani, wa Hashabia, wa Matania, wa Mika, wa ariũ a Asafu, arĩa maarĩ aini nyĩmbo, nake nĩwe waroraga mawĩra marĩa maarutagwo kũu nyũmba ya Ngai.Nĩ ũndũ kwarĩ watho waathanĩtwo nĩ mũthamaki ũmakoniĩ, gũgakĩgĩa watho wa atĩ aini acio maheagwo kĩrĩa mabatairio nĩkĩo o mũthenya.Na rĩrĩ, Pethahia wa Meshezabeli, wa ciana cia Zera wa Juda, nĩwe waikaranagia na mũthamaki nĩ ũndũ wa maũndũ mothe marĩa maakoniĩ andũ acio.Naho ha ũhoro wa tũtũũra na mĩgũnda yatuo-rĩ, ciana imwe cia Juda igĩtũũra Kiriathu-ariba, o na matũũra marĩo; o na Diboni, na matũũra marĩo; o na Jekabizeeli, na tũtũũra twarĩo;o na Jeshua, na Molada, na Bethi-peleti;na Hazaru-shuali, na Biri-shiba na matũũra marĩo;na Zikilagi, na Mekona na matũũra marĩo;na Eni-rimoni, na Zora, o na Jaramuthu;na Zanoa, na Adulamu na tũtũũra twamo, na Lakishi hamwe na gĩthaka kĩarĩo, na Azeka, na matũũra marĩo. Ũguo nĩguo maatũũrire kũu kuuma Biri-shiba o nginya kĩanda kĩa Hinomu.Nacio ciana cia Benjamini igĩtũũra Geba o na na kũu mbere yakuo o kũu Mikimashi na Aija, o na kũu Beth-eli na matũũra makuo;o na kũu Anathothu, na Nobu, na Anania;na Hazoru, na Rama, na Gitaimu;na Hadidi, na Zeboimu, na Nebalati;na Lodi, na Ono, o na gĩtuamba kĩrĩa gĩĩtagwo Gĩtuamba kĩa Abundi.Nao andũ amwe a Alawii magĩtũũra matonyanĩte na ciana cia Benjamini, no maarĩ a matuanĩra ma bũrũri wa Juda.Na rĩrĩ, aya nĩo athĩnjĩri-Ngai, o na Alawii, arĩa maambatanirie na Zerubabeli wa Shealitieli, na Jeshua; nĩ Seraia, na Jeremia, na Ezara;na Amaria, na Maluku, na Hatushu;na Shekania, na Rehumu, na Meremothu;na Ido, na Ginethoi, na Abija;na Mijamini, na Maadia, na Biliga;na Shemaia, na Joiaribu, na Jedaia;na Salu, na Amoku, na Hilikia, na Jedaia. Acio nĩo maarĩ anene a athĩnjĩri-Ngai, o na anene a ariũ a ithe wao, matakũ-inĩ ma Jeshua.O nao Alawii, nĩ aya: Jeshua, na Binui, na Kadimieli, na Sherebia, na Juda, na Matania, ũrĩa warĩ mũtongoria wa aini nyĩmbo cia kũgatha Ngai, me hamwe na ariũ a ithe.Na Bakabukia, na Uno, nao nĩo maarĩbũraga ariũ a ithe wao ituanĩra-inĩ rĩao.Nake Jeshua agĩciara Joiakimu, nake Joiakimu agĩciara Eliashibu, nake Eliashibu agĩciara Joiada,nake Joiada agĩciara Jonathani, nake Jonathani agĩciara Jadua.Namo matukũ ma Joiakimu athĩnjĩri-Ngai arĩa maarĩ anene a nyũmba cia maithe mao nĩ aya: wa mbarĩ ya Seraia, nĩ Meraia; wa mbarĩ ya Jeremia, nĩ Hanania;wa mbarĩ ya Ezara, nĩ Meshulamu; wa mbarĩ ya Amaria, nĩ Jehohanani;wa mbarĩ ya Maluki, nĩ Jonathani; wa mbarĩ ya Shebania, nĩ Jusufu;wa mbarĩ ya Harimu, nĩ Adina; wa mbarĩ ya Meraiothu, nĩ Helikai;wa mbarĩ ya Ido, nĩ Zekaria; wa mbarĩ ya Ginethoni, nĩ Meshulamu;wa mbarĩ ya Abija, nĩ Zikiri; wa mbarĩ ya Miniamini, wa Moadia, nĩ Pilitai;wa mbarĩ ya Biliga, nĩ Shamua; wa mbarĩ ya Shemaia, nĩ Jehonathani;wa mbarĩ ya Joiaribu, nĩ Matenai; wa mbarĩ ya Jedaia, nĩ Uzi;wa mbarĩ ya Salai, nĩ Kalai; wa mbarĩ ya Amoku, nĩ Eberi;wa mbarĩ ya Hilikia, nĩ Hashabia; wa mbarĩ ya Jedaia, nĩ Nethaneli.Namo matukũ-inĩ wa Eliashibu, na Joiada, na Johanani, na Jadua, anene a nyũmba cia maithe ma Alawii no maandĩkagwo, o na athĩnjĩri-Ngai o nao nĩmaandĩkagwo o ro ũguo, o nginya matukũ marĩa gwathamakagwo nĩ Dario, Mũperisia.Nao ariũ a Lawii, arĩa maarĩ anene a nyũmba cia maithe ma andũ-rĩ, nĩmaandĩkagwo ibuku-inĩ rĩa maũndũ ma matukũ macio o nginya matukũ ma Johanani wa Eliashibu.Nao anene a Alawii nĩ aya: Hashabia, na Sherebia, na Jeshua wa Kadimieli, marĩ hamwe na ariũ a ithe wao arĩa maang’ethanĩire nao, nao nĩo maainaga nyĩmbo cia kũgooca Ngai, o na kũmũcokeria ngatho, makĩamũkagĩria o ta ũrĩa gwathanĩtwo nĩ Daudi, mũndũ wa Ngai.Nao Matania, na Bakabukia, na Obadia, na Meshulamu, na Talimoni, na Akubu, nĩo maarĩ aikaria mĩrango makarangagĩra handũ harĩa haaigagwo indo, o kũu ihingo-inĩ.Andũ acio nĩo maarĩ kuo matukũ ma Joiakimu, mũrũ wa Jeshua wa Jozadaki, o na matukũ ma Nehemia ũrĩa barũthi, o na ma Ezara mũthĩnjĩri-Ngai ũrĩa mwandĩki-marũa.Na rĩrĩ, hĩndĩ ĩrĩa rũthingo rũa Jerusalemu rũaamũragwo-rĩ, andũ magĩgĩcaria Alawii kũndũ kwao guothe kũrĩa maaikaraga, nĩ getha mamatware Jerusalemu, nĩguo ũhoro ũcio wa kwamũra rũthingo rũu ũtuĩke ta arĩ gĩathĩ gĩa gĩkeno, gũkĩgathagwo Ngai, na gũkĩinagwo nyĩmbo, na gũkĩhũrithanagio thani cia kũgamba, na gũkĩhũragwo inanda cia kĩnubi, o na inanda iria nene cia mũgeto.Nayo thiritũ ya aini nyĩmbo ĩkĩũngana yumĩte bũrũri ũrĩa mũgũu wĩ ndwere ciothe cia Jerusalemu, o na tũtũũra-inĩ twa Anetofathi;o na ĩkiuma Bethi-giligali, o na ithaka cia Geba na Azimavethu; nĩ ũndũ aini acio nĩmeyakĩire tũtũũra na kũu ndwere ciothe cia Jerusalemu.Nao athĩnjĩri-Ngai o na Alawii magĩĩtheria, O na magĩtheria andũ arĩa angĩ, o na ihingo, o na rũthingo rũa itũũra.Na hĩndĩ ĩo na niĩ ngĩkĩambatia atongoria a Juda rũthingo-inĩ igũrũ, ngĩcoka ngĩmagayania ikundi igĩrĩ nene cia andũ a gũcokagĩria Ngai ngatho, na a gũthiaga marũmanĩrĩire; nacio ikundi icio-rĩ, kĩmwe gĩgĩthiĩ na mwena wa ũrĩo kĩrĩ igũrũ rĩa rũthingo rũu kĩrorete Kĩhingo-inĩ gĩa Kĩara-inĩ;nakĩo gĩgĩkiumwo thutha nĩ Hoshaia, o na nuthu ĩmwe ya anene a Juda,na Azaria, na Ezara, na Meshulamu,na Juda, na Benjamini, na Shemaia, na Jeremia,o na andũ amwe ariũ a athĩnjĩri-Ngai me na tũrumbeta, nao nĩ aa Zekaria, mũrũ wa Jonathani, wa Shemaia, wa Matania, wa Mikaia, wa Zakuru, wa Asafu;o na ariũ a ithe, nao nĩ aa Shemaia, na Azareli, na Milalai, na Gilalai, na Maai, na Nethaneli, na Juda, na Hanani, makuuĩte inanda iria ciarĩ cia Daudi, mũndũ wa Ngai; nake Ezara, mwandĩki-marũa, akamathiĩ mbere;nao maakinya Kĩhingo-inĩ gĩa Gĩthima, magĩthiĩ o na mbere na kũu maarorete marũngĩrĩirie, makĩambatĩra ngathĩ-inĩ cia itũũra rĩa Daudi, o kũu rũthingo rũarĩ rũambatĩru, igũrũ rĩa nyũmba ya Daudi, nao magĩgĩkinya Kĩhingo kĩa Maĩ, mwena ũrĩa ũrorete irathĩro.O nakĩo gĩkundi kĩrĩa kĩngĩ kĩa andũ acio maacokagia ngatho gĩgĩthiĩ gũcemania na acio angĩ, na niĩ ngĩkiuma thutha, ndĩ na nuthu ĩrĩa ĩngĩ ya andũ acio, tũgereire rũthingo-inĩ igũrũ, o kũu igũrũ rĩa mũthiringo-inĩ wa nyũmba ndaya na igũrũ ya macua ma mwaki wa gũtwekia igera, tũgĩgĩkinya rũthingo-inĩ rũrĩa rũaramu;o na tũgĩthiĩ igũrũ rĩa Kĩhingo kĩa Efiraimu, tũgĩkĩhĩtũkĩra Kĩhingo-inĩ kĩrĩa Gĩkũrũ, o na Kĩhingo-inĩ gĩa Ciũngũyũ, o na mũthiringo-inĩ wa nyũmba ndaya na igũrũ wa Hananeli, o na mũthiringo-inĩ wa nyũmba ndaya na igũrũ wa Hamea, o nginya tũgĩkinya Kĩhingo-inĩ kĩa Ng’ondu; nao andũ makĩrũgama mehandĩte ki Kĩhingo-inĩ kĩa Arangĩri.Ũguo nĩguo ikundi icio cierĩ cia andũ acio maacokagia ngatho hau hang’etheire nyũmba ya Ngai ciarũgamire, nao arĩa twarĩ nao nĩ nuthu ĩmwe ya aathani;o na athĩnjĩri-Ngai amwe, nao nĩ Eliakimu, na Maaseia, na Miniamini, na Mikaia, na Elioenai, na Zekaria, na Hanania, me na tũrumbeta;o na Maaseia, na Shemaia, na Eleazaru, na Uzi, na Jehohanani, na Malikija, na Elamu, na Ezeri. O nao aini nyĩmbo makĩanĩrĩra mũno makĩina me na Jezerahia, mũnene wao.Nao andũ magĩkĩruta magongona manene mũthenya ũcio, na magĩkena, nĩ gũkorũo Ngai nĩaatũmĩte makene gĩkeno kĩnene mũno; o nao andũ-a-nja na ciana magĩkena; na tondũ ũcio gĩkeno kĩrĩa kĩarĩ Jerusalemu gĩkĩiguwo o na kũndũ kũraya.Ningĩ mũthenya o ro ũcio andũ amwe magĩtuwo arori a tũnyũmba tũrĩa tũigagwo mũthithũ wa indo cia bata, na indo cia magongona ma kũiyũkio na igũrũ, o na irio cia maciaro ma mbere, o na gĩcunjĩ gĩa ikũmi kĩrĩa kĩrutagĩrũo Jehova, nĩ getha macokagĩrĩrie irio iria ciatuirũo na watho ituĩke igai rĩa athĩnjĩri-Ngai na Alawii, o ta ũrĩa mĩgũnda ya matũũra ma bũrũri ũcio yatariĩ, nacio ciigagwo tũnyũmba tũu; nĩ gũkorũo Ajuda nĩmaakenire nĩ ũndũ wa athĩnjĩri-Ngai, o na Alawii, arĩa maatungataga.Nao magĩgĩikara mamenyereire matuanĩra ma wĩra wa Ngai wao, o na matuanĩra mao ma ũhoro wa gwĩtheria; naguo ũguo noguo aini nyĩmbo o na aikaria mĩrango mekaga, o ta ũrĩa wathani wa Daudi, o na wa Suleimani, mũrũwe, watariĩ.Nĩ gũkorũo matukũ ma Daudi na Asafu, o tene, nĩkwagĩaga mũnene wa aini nyĩmbo, o na gũkagĩa nyĩmbo ciainagwo cia kũgooca Ngai, o na kũmũcokeria ngatho.Nao Aisiraeli othe, matukũ ma Zerubabeli o na matukũ ma Nehemia, nĩmaaheaga aini nyĩmbo, o na aikaria mĩrango, indo ciao iria maagĩrĩirũo nĩ kũheo o ta ũrĩa mabata mao ma mũthenya o mũthenya maatariĩ; ningĩ nĩmaamũragĩra Alawii indo icio, o nao Alawii magaciamũrĩra ariũ a Haruni.Na rĩrĩ, mũthenya o ro ũcio ibuku rĩa Musa rĩgĩgĩthomwo andũ makĩĩiguagĩra; na thĩinĩ warĩo gũkĩonwo handũ haandĩkĩtwo atĩ Mũamoni kana Mũmoabi matikanatonye ũũngano-inĩ wa Ngai o na rĩ;nĩ ũndũ matiigana gũthagania ciana cia Isiraeli na irio o na maĩ; no nĩ kũhaka maacihakanĩrĩire he Balaamu nĩguo acirume; no Ngai witũ akĩgarũra kĩrumi kĩu gĩake gĩtuĩke kĩrathimo.Na gũgĩkinya atĩrĩ, atĩ hĩndĩ ĩrĩa maaiguire watho ũcio, magĩkĩamũra kĩrĩndĩ gĩothe kĩrĩa gĩathombocanĩte nao, magĩgĩthengia harĩ Isiraeli.Na rĩrĩ, mbere ya hĩndĩ ĩo, Eliashibu, mũthĩnjĩri-Ngai ũrĩa watuĩtwo mũrori wa tũnyũmba twa nyũmba ya Ngai witũ-rĩ, tondũ wa ũrĩa maarĩ ũthoni na Tobia,nĩaamũthondekithĩirie kanyũmba kanene, nako nĩko mbere ya hĩndĩ ĩo kaaigagwo mũtu ũrĩa ũrutagwo wa magongona, o na ũbumba, o na indo iria irutagwo wĩra nacio, o na gĩcunjĩ gĩa ikũmi kĩa ngano, na kĩa ndibei, o na kĩa maguta, kĩrĩa kĩheagwo Alawii, o na aini nyĩmbo, o na aikaria mĩrango, nĩ ũndũ wa ũrĩa gwathanĩtwo, o na indo cia magongona ma kũiyũkio na igũrũ cia kũheo athĩnjĩri-Ngai.No ihinda rĩu rĩothe niĩ ndiarĩ kũu Jerusalemu; nĩ ũndũ mwaka wa mĩrongo ĩtatũ na ĩĩrĩ ĩrĩa Aritashashita, mũthamaki wa Babuloni, aakorirũo athamakĩte, nĩguo ndacokire he mũthamaki; na matukũ manyinyi maathira, ngĩmũhoya rũtha,ngĩcoka Jerusalemu, ngĩmenya ũũru ũrĩa Eliashibu ekĩte, ũcio wa gũthondekera Tobia kanyũmba o nja-inĩ ya nyũmba ya Ngai.Naguo ũndũ ũcio ũkĩnjiguithia ũũru mũno; na tondũ ũcio indo ciothe cia Tobia, iria ciarĩ kũu nyũmba ĩo, ngĩciikia na nja.Ngĩgĩcoka ngĩatha andũ, ngĩmera matherie tũnyũmba tũu; na thutha wa ũguo ngĩcokia indo cia nyũmba ya Ngai kuo, hamwe na mũtu wa igongona, o na ũbumba.Ngĩgĩcoka ngĩona atĩ Alawii matiaheetwo igai rĩao rĩa indo iria maagĩrĩirũo nĩ kũheo, na tondũ ũcio ngĩkora Alawii o na aini nyĩmbo arĩa maarutaga wĩra morĩte, mũndũ o mũndũ agathiĩ gĩthaka gĩake.Hĩndĩ ĩo ngĩgĩtetania na aathani, ngĩmoria atĩrĩ, Nĩ kĩ gĩtũmĩte nyũmba ya Ngai ĩtigwo ũguo? Ngĩgĩcokereria Alawii acio, o na aini nyĩmbo, ngĩmacokia handũ hao.Hĩndĩ ĩo andũ othe a Juda makĩrehe gĩcunjĩ kĩao gĩa ikũmi kĩa ngano, o na kĩa ndibei, o na kĩa maguta, o kũu kwaigagwo mũthithũ wa indo.Ngĩgĩcoka ngĩthura aigi mũthithũ a kũndũ kũu kwaigagwo mũthithũ wa indo cia bata, nao nĩ Shelemia, mũthĩnjĩri-Ngai, na Zadoku, mwandĩki-marũa; ningĩ thĩinĩ wa Alawii nĩ Pedaia; na thutha wao nĩ Hanani, mũrũ wa Zakuru wa Matania; nĩ ũndũ acio nĩo monagwo marĩ ehokeku, naguo wĩra wao warĩ wa kũgayanĩria ariũ a ithe wao indo.Ndagũthaitha, Ngai wakwa, ũndirikane nĩ ũndũ wa ũhoro ũyũ, na ndũkahuure maũndũ makwa mega marĩa njĩkĩte nĩ ũndũ wa nyũmba ya Ngai wakwa, o na ũndũ wa ũtungati wayo wothe.Ningĩ matukũ-inĩ o ro macio, kũu Juda, ngĩona andũ amwe mekũranga kĩhihĩro kĩa ndibei mũthenya wa thabatũ, o na makĩinũkia itĩa cia ngano macikuuithĩtie ndigiri ciao; o na macikuuithĩtie ndibei, na thabibu, na ngũyũ, o na mĩrigo ya mĩthemba yothe, makĩmĩtwara Jerusalemu mũthenya wa thabatũ; na niĩ ngĩkĩmakaania gwĩka ũndũ ũcio mũthenya o ro ũcio mendagia irio icio.Ningĩ nĩgwatũire andũ amwe a Turo kũu Jerusalemu, na nĩmaatonyagia kuo ciũngũyũ, o na indo cia mĩthemba mĩingĩ cia kwendia, nao magaciendagĩria ciana cia Juda o na kũu Jerusalemu, mũthenya wa thabatũ.Na niĩ hĩndĩ ĩo ngĩtetia anene a Juda, ngĩmoria atĩrĩ, Ũndũ ũyũ mũũru ũũ mũreka nĩ ũrĩkũ, mũgathũkia mũthenya wa thabatũ?Githĩ maithe manyu ũguo toguo mekire? Ningĩ-rĩ, githĩ Ngai ndaatũmire tũcokererũo nĩ ũũru ũcio wothe, o na ũcokerere itũũra rĩrĩ? No rĩrĩ, o na kũngĩtuĩka nĩ ũguo-rĩ, nĩ kũrehe mũkũrehithĩrie Aisiraeli marakara maingĩ makĩria nĩ gũthũkia mũthenya wa thabatũ.Na gũgĩkinya atĩrĩ, atĩ hwaĩ-inĩ, gwaitĩka kũgĩa nduma ihingo-inĩ cia Jerusalemu, thabatũ ĩtanakinya-rĩ, ngĩathana atĩ mĩrango yacio ĩhingwo, na ndĩkahingũrũo mũthenya wa thabatũ ũtanathenga; o nacio ndungata imwe ciakwa ngĩciiga ihingo-inĩ icirangagĩre, nĩ getha gũtikoneke mũrigo o na ũmwe ũgũtonyio itũũra-inĩ rĩu thĩinĩ mũthenya wa thabatũ.Na tondũ ũcio onjorithia, o na endia a indo cia mĩthemba mĩingĩ, makĩraara na kũu nja ya Jerusalemu ihinda rĩmwe kana o merĩ.Hĩndĩ ĩo ngĩkĩmarũithia ngĩmoria atĩrĩ, Nĩ kĩ gĩtũmĩte mũraare rũthingo-inĩ? Mũngĩcoka gwĩka ũguo rĩngĩ-rĩ, nĩngũmũnyitithia. Na kuuma hĩndĩ ĩo matiacokire gũũka mũthenya wa thabatũ.Ngĩgĩcoka ngĩatha Alawii ngĩmera metherie mokage gũikaria ihingo nĩ getha matũme mũthenya wa thabatũ wamũragwo ũgatherio. Wee Ngai wakwa, ndagũthaitha ũndirikane nĩ ũndũ wa ũhoro ũcio o naguo, na ũnjaĩre nĩ ũndũ wa ũrĩa tha ciaku ciingĩhĩte.Ningĩ matukũ-inĩ o ro macio ngĩona Ayahudi arĩa maahikĩtie andũ-a-nja a Ashidodi, na a Amoni, na a Moabi;nacio ciana ciao ikĩaria-rĩ, ciaaragia mwarĩrie mũthombocanu na wa Aashidodi, na itingĩhota kwaria mwarĩrie wa Ayahudi wega, tiga o ta ũrĩa mwarĩrie wa andũ a ndũrĩrĩ icio watariĩ.Na niĩ ngĩgĩtetania nao ngĩmarũithia njĩhĩte, na ngĩhũrithia amwe ao, o na ngĩmamunyithia njuĩrĩ ciao, ningĩ ngĩtũma mehĩte makĩgwetaga rĩĩtwa rĩa Ngai, ngĩmera ũũ: Mũtikananengere ariũ ao airĩtu anyu, o na kana muoe airĩtu ao mahikio nĩ ariũ anyu, o na kana nĩ inyuĩ inyuene.Githĩ Suleimani, ũrĩa mũthamaki wa Isiraeli, ndaahĩtirie na ũndũ wa gwĩka maũndũ ta macio? Ũcio-rĩ, thĩinĩ wa ndũrĩrĩ nyingĩ gũtiarĩ mũthamaki watariĩ take, nake aarĩ mwende mũno nĩ Ngai wake, nake Ngai akũmũtua mũthamaki wa gũthamaka Isiraeli guothe; no rĩrĩ, o nake aahĩtithirio nĩ atumia ake a ndũrĩrĩ.Rĩu-rĩ, anga mũkuuga tũmũigue tũmwĩtĩkĩrie gwĩkaga ũũru ũyũ mũnene ũũ, wa kwagarara watho wa Ngai witũ mũkihikia andũ-a-nja a kũngĩ?Nake mũndũ ũmwe wa ariũ a Joiada, mũrũ wa Eliashibu, mũthĩnjĩri-Ngai ũrĩa mũnene, agĩkorũo arĩ mũthoniwe wa Sanibalati ũrĩa Mũhoroni; tondũ ũcio ngĩmũingata oime harĩ niĩ.Ndagũthaitha, wee Ngai wakwa ũmaririkane, nĩ gũkorũo nĩmathahĩtie ũthĩnjĩri-Ngai, o na kĩrĩkanĩro kĩrĩa gĩa ũthĩnjĩri-Ngai, o na kĩa Alawii!Ũguo nĩguo ndakĩmatheririe meheranĩre na andũ othe a kũngĩ, o na ngĩmathondekera ũhoro wa ituanĩra rĩa wĩra ũrĩa ũrĩrutagwo nĩ athĩnjĩri-Ngai, o na Alawii, o mũndũ aikare wĩra-inĩ wake;o na ũhoro wa ũrĩa ngũ irĩrutagwo mahinda marĩa matuĩtwo nĩ ũndũ wa magongona, o na ũhoro wa maciaro ma mbere. Ndagũthaitha ũndirikane, wee Ngai wakwa, ũnjĩke maũndũ mega.GWAKINYIRE atĩrĩrĩ, atĩ matukũ ma Ahasuerusu, (nake Ahasuerusu ũcio nĩwe wathamakaga kũndũ guothe gwata bũrũri wa Ahĩndĩ o nginya bũrũri wa Akushi, nakuo kwarĩ mabũrũri igana rĩa mĩrongo ĩĩrĩ na mũgwanja maathagwo nĩ abarũthi arĩa aarekagia kuo,)o matukũ macio-rĩ, rĩrĩa Ahasuerusu ũcio mũthamaki aaikarĩire gĩtĩ gĩake kĩa ũnene nyũmba ya athamaki ĩrĩa yarĩ kũu Shushani,na agĩkorũo athamakĩte mĩaka ĩtatũ-rĩ, nĩaarugithĩirie anene ake othe, o na ndungata ciake, iruga; nao andũ arĩa maarĩ ahoti a Perisia na Media, o arĩa maarĩ igweta inene, o na abarũthi a mabũrũri macio, magĩkorũo me hau mbere yake.Nake akĩnina matukũ maingĩ, namo nĩ igana rĩa mĩrongo ĩnana, akĩonania ũtonga wa bũrũri ũcio mwega mũno aathamakaga, o na ũrĩa igweta rĩake rĩanenehete rĩgatũma atũũre atĩĩkĩte.Na rĩrĩ, matukũ macio maahinga, mũthamaki ũcio akĩrugithĩria andũ othe, anene o na anyinyi, arĩa maarĩ nyũmba ya mũthamaki o kũu Shushani, iruga, narĩo rĩarugĩirũo nja ĩrĩa njirige mũgũnda-inĩ wa mahũa wa nyũmba ĩrĩa ya mũthamaki, mĩthenya mũgwanja.Na rĩrĩ, hau haacunjurĩtio matama merũ, o na ma rangi wa nyeki nduru, o na wa bururu; namo mohereirũo icũhĩ cia betha itugĩ-inĩ cia mahiga marĩa mega merũ na mĩhĩndo ya gatani ĩrĩa njega, o na ya rangi wa zambarau; o namo morĩrĩ ma gũikarĩra mũndũ etiiranĩtie maathondeketwo na thahabu na betha, makaigwo kũndũ kwarĩtwo mahiga ma nyaigĩ ya mũthemba mwega, namo mahiga macio maarĩ matune, na merũ, na ma rangi wa ngoikoni, na mairũ.Nao andũ makĩheo gĩa kũnyua na ikombe cia thahabu, na nĩkwarĩ ndibei nyingĩ mũno ya mũthemba ũrĩa wanyuagwo nĩ athamaki, o ta ũrĩa ũtana wa mũthamaki watariĩ; nacio ikombe icio-rĩ, hatirĩ o na kĩmwe kĩahaanaine na kĩrĩa kĩngĩ.Naguo ũhoro wa kũnyua watariĩ o ta ũrĩa gwaathanĩtwo nĩ mũthamaki, naguo ũguo nĩ ta kuuga atĩ hatiarĩ mũringanĩrĩrio; nĩ ũndũ ũguo nĩguo mũthamaki aatuĩte gwĩkwo nĩ anene othe a nyũmba yake, atĩ meke mũndũ o mũndũ o ta ũrĩa maũndũ marĩa mekũmũkenia matariĩ.O nake Vashiti, mũtumia wa mũthamaki, akĩrugithĩria atumia iruga o kũu nyũmba ĩo ya mũthamaki ti Ahasuerusu.Na rĩrĩ, mũthenya wa mũgwanja, hĩndĩ ĩrĩa ngoro ya mũthamaki ũcio ti Ahasuerusu yakorirũo ĩkenete nĩ ũndũ wa ndibei-rĩ, agĩgĩatha Mehumani, na Bizatha, na Harabona, na Bigatha, na Abagutha, na Zetharu, na Karikasi, anene arĩa mũgwanja mehokeirũo maũndũ ma nyũmba yake thĩinĩ, arĩa maamũtungatagĩra,akĩmera magĩre Vashiti, mũtumia wa mũthamaki, mamũrehe mbere yake ekĩrĩtwo tanji yake ya mũthamaki mũndũ-wa-nja, nĩ getha andũ ake, o na anene ake, monio ũrĩa athakarĩte; nĩ ũndũ aarĩ kĩĩrorerũa.No rĩrĩ, Vashiti akĩrega gũthiĩ ta ũguo gwaathanĩtwo nĩ mũthamaki akera anene acio mehokeirũo maũndũ ma nyũmba yake; na tondũ ũcio mũthamaki agĩtũkũyana mũno, agĩcinwo nĩ marakara.Hĩndĩ ĩo mũthamaki agĩgĩtuĩria ũhoro kũrĩ andũ arĩa ogĩ, o arĩa maamenyete irĩra cia matukũ ma tene; (tondũ ũguo nĩguo mũthamaki ũcio aamenyerete kũhoya kĩrĩra harĩ andũ othe arĩa maamenyete watho wa bũrũri wake o na matuĩro ma macira;nao arĩa maamũrũmĩrĩire wathani-inĩ nĩ Karishena, me na Shetharu, na Adamatha, na Tarashishi, na Meresu, na Marisena, na Memukani, nao nĩ anene arĩa mũgwanja a Perisia na Media, o arĩa metĩkĩrĩtio kuonanaga na mũthamaki, na nĩo maaikaranagia nake.)Nake mũthamaki agĩkĩũria andũ acio ũũ: Rĩu-rĩ, Vashiti, mũtumia wa mũthamaki, ũndũ ũrĩa tũngĩkĩmwĩka ũringaine na watho nĩ ũrĩkũ, tondũ wa kũrega gwĩka ũrĩa aathĩtwo nĩ mũthamaki Ahasuerusu na ũndũ wa kanua ka anene arĩa mehokeirũo maũndũ ma nyũmba yake?Nake Memukani agĩcokia ũhoro e hau mbere ya mũthamaki o na anene ake, akiuga atĩrĩ, Kwĩhia kũrĩa Vashiti, mũtumia wa mũthamaki, ehĩtie-rĩ, ti mũthamaki wiki ehĩtie; no nĩehĩtie anene othe, o na andũ othe a mabũrũri marĩa maathagwo nĩ abarũthi arĩa a mũthamaki Ahasuerusu.Nĩ ũndũ-rĩ, ũndũ ũyũ wĩkĩtwo nĩ mũtumia wa mũthamaki nĩũrihunja kũrĩ andũ-a-nja othe, naguo nĩũrĩtũmaga athuri ao mamenwo nĩo hĩndĩ ĩrĩa ndeto irĩgwata kũheanwo ũũ: Hĩ! Ahasuerusu, mũthamaki, nĩaathanire akiuga atĩ Vashiti, mũtumia wake, arehwo harĩ we, nake akĩrega gũthiĩ.Na rĩrĩ, o na ũmũthĩ atumia a anene a Perisia na Media, arĩa maiguĩte ũndũ ũyũ wĩkĩtwo nĩ mũtumia wa mũthamaki-rĩ, nĩmarĩĩra anene aku othe, mũthamaki ũyũ, o ro ũguo. Na tondũ ũcio nĩgũgũcoka kũgĩa rũmena rũnene, o na marakara.Tondũ ũcio, mũthamaki witũ, ũngĩona arĩ wega-rĩ, ndagũthaitha ũtũme atĩ watho ta ũrĩa wathanagwo nĩ athamaki ũhunjanĩrio nĩwe, na wandĩkwo mawatho-inĩ ma Aperisia na Amedia nĩ getha ndũkae kũgarũrũo, wa atĩ Vashiti ndakanacoke gũũka harĩ we, wee Ahasuerusu mũthamaki witũ; naguo ũhoro wake wa gũtuĩka mũtumia wa mũthamaki, wee mũthamaki witũ, ũũhe ũngĩ ũrĩa mwega kũmũkĩra.Na rĩrĩ, mũthamaki ũyũ, hĩndĩ ĩrĩa watho ũcio wathanĩtwo nĩwe ũkaiguwo kũndũ guothe mabũrũri-inĩ marĩa wathanaga, (namo nĩ manene,) atumia othe nĩmarĩtĩaga athuri ao, arĩa anene o na arĩa anyinyi.Naguo uuge ũcio wa Memukani ũgĩkenia mũthamaki o na anene ake; nake mũthamaki agĩgĩĩka o ta ũguo Memukani oigĩte,nĩ ũndũ nĩaatwarithirie marũa mabũrũri mothe marĩa maathagwo nĩ abarũthi arĩa aarekagia, o bũrũri o ta ũrĩa mwandĩkĩre waguo watariĩ, na rũrĩrĩ o rũrĩrĩ o ta ũrĩa mwarĩrie waruo watariĩ; namo nĩ ma atĩ mũthuri o wothe atuĩke mũnene wa mũciĩ wake, na aaragie o ta ũrĩa angĩenda.Na rĩrĩ, thutha wa maũndũ macio, marakara ma mũthamaki Ahasuerusu maahorahora, akĩririkana Vashiti, na ũrĩa ekĩte, o na itua rĩrĩa aatuĩrĩirũo rĩa ũrĩa egwĩkwo.Hĩndĩ ĩo ndungata cia mũthamaki iria ciamũtungatagĩra igĩkĩmwĩra atĩrĩ, Mũthamaki witũ, reka ũcarĩrio airĩtu ethĩ ciĩrorerũa;nawe, mũthamaki witũ, ũthure anene mabũrũri-inĩ maku mothe, ũmatue ongania a airĩtu arĩa ethĩ othe ciĩrorerũa, marehwo nyũmba ya mũthamaki gũkũ Shushani, maigwo nyũmba ĩrĩa itũũragwo nĩ andũ-a-nja, na maroragwo nĩ Hegai, mũnene ũrĩa wĩhokeirũo maũndũ ma nyũmba ya mũthamaki, ũcio ũikaragia andũ-a-nja; na maheo indo iria mabatairio nĩcio nĩ ũndũ wa gwĩtheria.Nake mũirĩtu ũrĩa ũrĩgũkenia, wee mũthamaki witũ, atuĩke mũtumia waku ithenya rĩa Vashiti. Naguo uuge ũcio ũgĩkenia mũthamaki; nake agĩgĩĩka o ta ũguo.Na rĩrĩ, kũu Shushani nyũmba ya mũthamaki kwarĩ Mũyahudi wetagwo Moridekai, mũrũ wa Jairu wa Shimei wa Kishu, Mũbenjamini;nake nĩ gũtahwo aatahĩtwo akarutwo Jerusalemu, e hamwe na andũ arĩa maatahanĩirio na Jekonia, mũthamaki wa Juda, ũrĩa watahĩtwo nĩ Nebukadinezaru, mũthamaki wa Babuloni, agatwarũo nĩwe bũrũri wake.Nake agĩkorũo nĩwe warerete Hadasa, na nĩwe Esiteri, mwarĩ wa ithe mũkũrũ, nĩ ũndũ ndaarĩ na ithe o na kana nyina, nake mũirĩtu ũcio aarĩ kĩĩrorerũa, na agathakara mũno; nao ithe na nyina maakua, Moridekai akĩmwĩyoera agatuĩke mwarĩ.Na tondũ ũcio gũgĩgĩkinya atĩrĩ, atĩ wathani wa mũthamaki waiguwo, o na ũrĩa aatuĩte gwĩkwo, nao airĩtu aingĩ magĩgĩkorũo monganĩirio kũu Shushani nyũmba ya mũthamaki nĩguo maroragwo nĩ Hegai-rĩ, Esiteri o nake agĩtwarũo kũu nyũmba ya mũthamaki, aroragwo nĩ Hegai ũcio waikaragia andũ-a-nja.Nake mũirĩtu ũcio nĩaamũkenirie, agĩgĩĩkwo maũndũ mega ma ũtugi nĩwe, nacio indo iria ciaheanagwo cia gwĩtheria, akĩmũhe o narua, o na akĩmũheithia irio ciake cia mũthenya o mũthenya, o na ningĩ akĩmũhe ndungata mũgwanja cia airĩtu arĩa maaheanagwo marutĩtwo kũu nyũmba ya mũthamaki, nake akĩmũthamia harĩa aaikaire, me na airĩtu acio ake mũgwanja, akĩmũtwara handũ hega mũno gũkĩra hau hangĩ thĩinĩ wa nyũmba ĩo yaikaragwo nĩ andũ-a-nja.Nake Esiteri ndaakiumbũrĩte rũrĩrĩ rũao, o na kana andũ ao, nĩ ũndũ Moridekai nĩaamũtaarĩte akamwĩra ndakoimbũranĩre ũndũ ũcio.Nake Moridekai agĩtũũra ahĩtũkagĩra hau nja ya nyũmba ĩo yaikaragwo nĩ andũ-a-nja mĩthenya yothe, nĩguo amenye ũrĩa Esiteri atariĩ, o na ũrĩa ũhoro wake ũrĩikara.Na rĩrĩ, rĩrĩa hĩndĩ yakinyire atĩ airĩtu othe, o mũirĩtu athiĩ agatonye he mũthamaki Ahasuerusu, aarĩkia gwĩkwo o ta ũrĩa watho ũkoniĩ andũ-a-nja waathanĩtwo wĩkagwo, (nĩ ũndũ matukũ mao ma gwĩtheria maahingagio ũũ: mĩeri ĩtandatũ nĩ kwĩhaka mehakaga maguta ma manemane, nayo mĩeri ĩngĩ ĩtandatũ makehaka maguta o mangĩ manungaga wega, o na magetheria na indo ingĩ iria andũ-a-nja maamenyerete gwĩtheria nacio,)hĩndĩ ĩo-rĩ, mũirĩtu agagĩtonya he mũthamaki ũũ: agakorũo arĩ mũhe nduhi ya kĩndũ kĩrĩa gĩothe ethurĩire kiumĩte indo-inĩ cia nyũmba ĩo yaikaragwo nĩ andũ-a-nja, agagĩtonya nakĩo kũu nyũmba ya mũthamaki.Na hwaĩ-inĩ agagĩtonya kuo, ningĩ rũcinĩ akaroka gũtonyio nyũmba ĩrĩa ĩngĩ ya andũ-a-nja, aroragwo nĩ Shaashagazu, mũnene ũrĩa wehokeirũo maũndũ ma nyũmba ya mũthamaki, ũrĩa waroraga andũ-a-nja arĩa maarĩ thuriya cia mũthamaki, nake mũirĩtu o wothe ũrĩa woima kuo ndangĩcoka gũtonya he mũthamaki rĩngĩ o na atĩa, tiga o eyendeirũo nĩ mũthamaki, nake etwo nĩwe na ũndũ wa kũgwetwo rĩĩtwa rĩake.Na rĩrĩ, ihinda rĩa Esiteri, mwarĩ wa Abihaili, ithe mũkũrũ wa Moridekai ũcio wamwĩyoeire agĩtuĩka mwarĩ, rĩakinya, atĩ nĩguo agatonye he mũthamaki-rĩ, ndaigana gwĩtia kĩndũ o na kĩ, tiga o kĩrĩa Hegai, mũnene ũcio wehokeirũo maũndũ ma nyũmba ya mũthamaki, ũcio waroraga andũ-a-nja, oigire aheo. Nake Esiteri aarĩ mwĩtĩkĩrĩku nĩ andũ othe arĩa maamuonaga.Nake Esiteri agĩgĩtwarũo he Ahasuerusu, mũthamaki, o kũu nyũmba ya athamaki, mweri wa ikũmi, naguo nĩguo mweri ũrĩa wĩtagwo Tebethu, mwaka wa mũgwanja ĩrĩa aakorirũo athamakĩte.Nake mũthamaki agĩkĩenda Esiteri gũkĩra andũ-a-nja arĩa angĩ othe, nake agĩĩtĩkĩrĩka nĩwe, o na akĩonwo nĩwe arĩ mwega gũkĩra airĩtu arĩa angĩ othe; na tondũ ũcio akĩmwĩkĩra tanji ĩrĩa ĩĩkagĩrũo mũtwe nĩ mũtumia wa mũthamaki, akĩmũtua mũtumia wake ithenya rĩa Vashiti.Hĩndĩ ĩo mũthamaki agĩkĩrugithĩria anene ake othe, ona ndungata ciake, iruga, narĩo rĩgĩĩtwo iruga rĩa Esiteri; ningĩ akĩrekanĩra igoti mabũrũri make mothe, na akĩheana iheo o ta ũrĩa ũtaana wa mũthamaki watariĩ.Na rĩrĩ, rĩrĩa kwonganirio airĩtu ihinda rĩa kerĩ-rĩ, Moridekai aakorirũo aikarĩte o kũu kĩhingo-inĩ kĩa mũciĩ wa mũthamaki.Nake Esiteri ndaakorirũo oimbũrĩte ũhoro wa andũ ao, kana wa rũrĩrĩ rũao, o ta ũrĩa Moridekai aamũtaarĩte; nĩ gũkorũo Esiteri aatũire ekaga o ta ũrĩa aathagwo nĩ Moridekai, o ta hĩndĩ ĩrĩa aareragwo arĩ gwake mũciĩ.Na rĩrĩ, matukũ o ro macio, hĩndĩ ĩo Moridekai aaikaraga kĩhingo-inĩ kĩa mũciĩ wa mũthamaki, andũ erĩ anene arĩa mehokeirũo maũndũ ma nyũmba ya mũthamaki, nao nĩo Bigithani na Tereshu, o arĩa maaikaragia mũrango wa kĩhingo kĩu, makĩrakara, magĩcaria njĩra ya kũũraga Ahasuerusu mũthamaki.Naguo ũhoro ũcio ukĩmenyũo nĩ Moridekai, nake akĩũmenyithia Esiteri, mũtumia wa mũthamaki; nake Esiteri akĩĩra mũthamaki ũhoro ũcio, na akiuga nĩ Moridekai ũmwĩrĩte.Na rĩrĩ, hĩndĩ ĩrĩa ũhoro ũcio watuĩririo na ũkĩonwo atĩ wĩ ho-rĩ, andũ acio erĩ magĩcuurio mũtĩ igũrũ; naguo ũhoro ũcio ũkĩandĩkĩrũo he mũthamaki ibuku-inĩ rĩa maũndũ ma ihinda rĩu.Na rĩrĩ, thutha wa maũndũ macio Ahasuerusu, mũthamaki, agĩtũũgĩria Hamani, mũrũ wa Hamedatha, Mũagagi, akĩmũnenehia, nakĩo gĩtĩ gĩake agĩkĩigithia mbere ya itĩ cia anene arĩa angĩ othe arĩa maaikaranagia nake.Nacio ndungata ciothe cia mũthamaki, iria ciarĩ kũu kĩhingo-inĩ kĩa mũciĩ wa mũthamaki, ciainamagĩrĩra ĩkamwĩnyihĩria; nĩ ũndũ ũguo nĩguo gwaathanĩtwo nĩ mũthamaki ũhoro-inĩ wa Hamani. No rĩrĩ, Moridekai ndaigana kũinamĩrĩra kana akĩmwĩnyihĩria.Hĩndĩ ĩo ndungata cia mũthamaki iria ciaikaraga kĩhingo-inĩ kĩa mũciĩ wa mũthamaki ikĩũria Moridekai ũũ: Atĩrĩrĩ, nĩ kĩ gĩtũmĩte ũrege gwĩka ũrĩa gwathanĩtwo nĩ mũthamaki?Na gũgĩkinya atĩrĩ, atĩ hĩndĩ ĩrĩa ciatũire imwaragĩria ũguo o mũthenya, o akĩregaga gũciigua-rĩ, igĩgĩcoka ikĩhe Hamani ũhoro ũcio, nĩ getha imenye kana hihi ũndũ ũcio Moridekai ekaga wahota gũikara ũtekũũrio; nĩ ũndũ Moridekai nĩaaciĩrĩte atĩ nĩ Mũyahudi.Na rĩrĩ, Hamani ona atĩ Moridekai ndekũmũinamĩrĩra o na kana akamwĩnyihĩria-rĩ, agĩgĩtũkũyana mũno.No agĩĩciria atĩ kũnyitithia Moridekai wiki gũtingĩmũguna, tondũ ndungata icio nĩciakorirũo imũmenyithĩtie rũrĩrĩ rũa aa Moridekai: na tondũ ũcio Hamani agĩgĩcaria njĩra ya kũninithia Ayahudi othe arĩa maarĩ mabũrũri mothe marĩa maathagwo nĩ Ahasuerusu, o rũrĩrĩ rũu ruothe rũa aa Moridekai.Naguo mweri wa mbere, o ũcio wetagwo Nisani, wa mwaka wa ikũmi na ĩĩrĩ ĩrĩa Ahasuerusu aakorirũo athamakĩte-rĩ, Hamani agĩcukithĩria ’Puri’ harĩ we, naguo ũguo nĩ ta kuuga agĩcukithia mĩtĩ ya mũthenya o mũthenya, o na mweri o mweri, o nginya mweri wa ikũmi na ĩĩrĩ, naguo nĩguo Adari, ũkĩgũĩrũo nĩyo.Nake Hamani agĩkĩĩra Ahasuerusu mũthamaki atĩrĩ, Nĩkũrĩ rũrĩrĩ rũmwe rũharaganĩirie thĩinĩ wa andũ aku arĩa matũũraga mabũrũri mothe marĩa ũthamakaga, naruo rũikaraga rũĩamũrĩte, o namo mawatho maruo, ma maũndũ marĩa rũĩkaga, nĩmaraihanĩrĩirie na ma andũ arĩa angĩ othe; na ningĩ andũ acio matimenyagĩrĩra mawatho maku, wee mũthamaki witũ; tondũ ũcio, wee mũthamaki witũ, ndwagĩrĩirũo nĩ kũreka maikare o ro ũguo.Nawe, mũthamaki witũ, ũngĩona arĩ wega-rĩ, reke ũhoro wandĩkwo atĩ andũ acio maninwo; na niĩ nĩngũruta taranda ngiri ikũmi cia betha, ciigwo moko-inĩ ma andũ arĩa makũroragĩra indo ciaku, wee mũthamaki witũ, nĩ getha ikaigwo kũndũ kũrĩa kũigagwo mũthithũ wa indo ciaku cia bata, wee mũthamaki witũ.Nake mũthamaki agĩkĩruta gĩcũhĩ gĩake guoko, agĩkĩnengera Hamani, mũrũ wa Hamedatha, Mũagagi, ũcio thũ ya Ayahudi.Ningi mũthamaki akĩĩra Hamani atĩrĩ, Ikara o na betha icio wagweta; o nao andũ acio-rĩ, meke o ta ũrĩa ũrĩona kwagĩrĩire.Hĩndĩ ĩo aandĩki-marũa a mũthamaki magĩĩtwo, o mweri ũrĩa wa mbere, mũthenya wa ikũmi na ĩtatũ waguo, nakuo gũkĩandĩkwo marũa ma kũmenyithia abarũthi arĩa anene o na arĩa anyinyi arĩa maathaga mabũrũri mothe ma mũthamaki ũcio, o na aathani a ndũrĩrĩ ciothe ciamo, maũndũ maringaine na marĩa Hamani aathanire mekwo; namo marũa macio magĩtwarũo o bũrũri, maandĩkĩtwo o ta ũrĩa mwandĩkĩre waguo watariĩ, o na ndũrĩrĩ-inĩ ciothe, o rũrĩrĩ na ciugo cia mwarĩrie waruo kĩũmbe; naguo ũhoro ũrĩa waandĩkĩtwo marũa-inĩ macio ũgĩĩkĩrũo thaĩri ya Ahasuerusu, mũthamaki, naguo ũgĩcinĩrĩrũo rũũri rũa gĩcũhĩ gĩake.Ũguo nĩguo marũa maatwarirũo nĩ atwari-marũa mabũrũri mothe ma mũthamaki ũcio, maandĩkĩtwo atĩrĩ, atĩ Ayahudi moragwo maninwo biũ, mahukio o kũhukio, arĩa ethĩ na arĩa akũrũ, na twana tũnini, o na andũ-a-nja, mũthenya o ro ũmwe; naguo mũthenya ũrĩa wathurirũo warĩ mũthenya wa ikũmi na ĩtatũ wa mweri wa ikũmi na ĩĩrĩ, o ũcio wĩtagwo Adari; o na ningĩ marũa macio makoiga atĩ Ayahudi magatahwo indo ciao ithio nacio.Nayo kobi ya marũa macio ĩkĩhunjĩrio ndũrĩrĩ ciothe, nĩguo watho ũcio waathanĩtwo ũtuĩke wa kũrũmĩrĩrũo nĩcio, ikĩĩrũo igaikara ciĩthagathagĩte nĩ ũndũ wa mũthenya ũcio.Nao andũ acio atwari-marũa makiuma magĩthiĩ narua nĩ ũndũ wa ũrĩa maathĩtwo nĩ mũthamaki, ningĩ watho ũcio wa kũrũmĩrĩrũo ũkĩheanwo mũciĩ wa mũthamaki o kũu Shushani; nake mũthamaki me na Hamani magĩikara thĩ manyue njohi; no rĩrĩ, arĩa maatũire itũũra rĩa Shushani magĩikara marigĩtwo mũno nĩ ũhoro ũcio.Na rĩrĩ, Moridekai aamenya ũrĩa wothe wĩkĩtwo-rĩ, agĩtembũranga nguo ciake, akĩĩhumba tama wa ĩkũnia, o na akĩĩitĩrĩria mũhu, akiuma agĩthiĩ o itũũra gatagatĩ, akĩrĩra aanĩrĩire mũno irĩra rĩa kĩeha;ningĩ agĩthiĩ akĩrũgama kĩhingo-inĩ kĩa mũthamaki nja, nĩ ũndũ gũtirĩ mũndũ o na ũrĩkũ wetĩkagĩrio gũtonya kĩhingo-inĩ kĩa mũthamaki thĩinĩ ehumbĩte tama wa ĩkũnia.Na bũrũri o bũrũri kũrĩa guothe ũhoro wa ũndũ ũcio mũthamaki aathanĩte wakinyire, o na watho ũcio wake wa kũrũmĩrĩrũo, gũgĩkĩgĩa kĩeha kĩnene kũrĩa Ayahudi maatũire, o na gũkiihingwo kũrĩa irio, o na gũkĩrĩrũo gũkĩĩhũragwo ithũri; nao andũ aingĩ magĩkoma thĩ mehumbĩte matama ma makũnia, meitĩriirie mũhu.Nacio ndungata cia airĩtu cia Esiteri, o na andũ arĩa mehokeirũo maũndũ ma nyũmba yake thĩinĩ, magĩthiĩ kũrĩ mũthamaki ũcio mũndũ-wa-nja, makĩmũhe ũhoro ũcio, nake akĩigua ũũru mũno mũno; agĩcoka agĩtwarithĩria Moridekai nguo ehumbe, arute tama ũcio wa ĩkũnia, no ndaigana gũcioya.Hĩndĩ ĩo Esiteri agĩĩtithia Hathaka, mũndũ ũmwe wa andũ arĩa mehokeirũo maũndũ ma nyũmba ya mũthamaki thĩinĩ, o ũcio mũthamaki aatuĩte wa kũmũtungatĩra, akĩmwĩra athiĩ kwĩ Moridekai, akamenye ũrĩa ũhoro ũcio ũtariĩ, o na gĩtũmi kĩaguo.Tondũ ũcio Hathaka akiumagara agĩthiĩ he Moridekai, o handũ harĩa haariĩ itũũra-inĩ, mwena wa na mbere wa kĩhingo kĩa nyũmba ya mũthamaki.Nake Moridekai akĩmũhe ũhoro wothe wa maũndũ marĩa maamũkorete, o na akĩmũmenyithia wega ũrĩa mbia ciigana iria Hamani eranĩire atĩ nĩekũruta ciigwo kũndũ kũrĩa kũigagwo mũthithũ wa indo cia bata cia mũthamaki, nĩ getha Ayahudi maninwo biũ.O na akĩmũhe kobi ya watho wa kũrũmĩrĩrũo ũrĩa waandĩkĩtwo wa kũhunjanĩrio kũu Shushani, atĩ nĩguo maninwo biũ, nĩ getha amĩonie Esiteri, o na amũhe ũhoro wayo; o na ningĩ amwĩre atĩ athiĩ atonye he mũthamaki, akamũthaithe o na amũkaĩre, e hau mbere yake, nĩ ũndũ wa andũ a rũrĩrĩ rũao.Nake Hathaka agĩcoka akĩhe Esiteri ũhoro ũcio aaheetwo nĩ Moridekai.Nake Esiteri agĩkĩaria na Hathaka, akĩmũhe ũhoro ũrĩa egũthiĩ kwĩra Moridekai, akĩmwĩra ũũ:Atĩrĩrĩ, ndungata ciothe cia mũthamaki, o na andũ a mabũrũri ma mũthamaki, nĩmoĩ atĩ mũndũ o wothe, o na angĩkorũo nĩ mũndũ mũrũme o na kana mũndũ-wa-nja, ũrĩa ũngĩthiĩ kwĩ mũthamaki arũgame o kũu nja ya nyũmba yake thĩinĩ mũno atetĩtwo athiĩ harĩ we, watho ũrĩa wathanĩtwo nĩ ũndũ wa mũndũ o wothe ũrĩa wĩkĩte ũguo no ũmwe, naguo nĩ wa atĩ oragwo, tiga o mũthamaki amũtambũrũkĩirie rũthanju rũake rũa ũnene rũa thahabu nĩ getha atũũre muoyo; no rĩrĩ, matukũ maya mĩrongo ĩtatũ mathirĩte niĩ ndiĩtĩtwo ’thiĩ ndonye kwĩ mũthamaki.Nake Moridekai akĩheo ũhoro ũcio waarĩtio nĩ Esiteri.Hĩndĩ ĩo Moridekai akĩmera macokerie Esiteri ũhoro ũũ: Atĩrĩrĩ, menya wĩcirie atĩ wee nĩwe ũkahonoka, nao Ayahudi arĩa angĩ othe more, nĩ ũndũ atĩ wĩ kũu nyũmba ya mũthamaki thĩinĩ.Nĩ ũndũ-rĩ, menya atĩ wee ũngĩkira ki ihinda rĩrĩ, Ayahudi nĩmekuona kĩhonia gĩthethũkĩte na handũ hangĩ, o na mahonokio; no rĩrĩ, wee mwene o na nyũmba ya thoguo nĩ kũninwo mũkũninwo biũ; na ningĩ-rĩ, nũ ũũĩ kana hihi watuĩkire mũthamaki mũndũ-wa-nja nĩ ũndũ wa ihinda ta rĩrĩ kĩũmbe?Nake Esiteri agĩkĩmera macokerie Moridekai ũhoro ũũ:Atĩrĩrĩ, thiĩ ũũnganie Ayahudi othe arĩa marĩ kũu Shushani rĩu, mwĩhinge kũrĩa irio nĩ ũndũ wakwa, na mũtikarĩe, o na kana mũnyue, mĩthenya itatũ, mũthenya o na ũtukũ; niĩ na niĩ, o na airĩtu akwa-rĩ, nĩtũkwihinga kũrĩa irio o ta ũguo; na thutha ũcio njoke ndonye he mũthamaki, njĩke ũndũ ũcio ũtatwaranĩte na watho ũrĩa wathanĩtwo; na ingĩgĩkua-rĩ, ndĩgĩkue.Tondũ ũcio Moridekai agĩĩthiĩra, nake agĩĩka maũndũ mothe marĩa Esiteri aamwathĩte eke.Na gũgĩkinya atĩrĩ, atĩ mũthenya wa ĩtatũ Esiteri akĩĩhumba nguo ciake iria ciĩhumbagwo nĩ athamaki atumia, akĩrũgama handũ nja harĩa haarĩ thĩinĩ mũno, kũu nyũmba-inĩ ya mũthamaki, o harĩa hang’ethanũire na nyũmba ĩo ya mũthamaki; nake mũthamaki agĩkorũo aikarĩire gĩtĩ gĩake kĩa ũnene o nyũmba-inĩ yake ya ũthamaki, ang’etheire itonyero-inĩ rĩayo.Na gũgĩkinya atĩrĩ, atĩ mũthamaki ona Esiteri, mũtumia wake, arũngiĩ hau nja ĩo, agĩĩtĩkĩrĩka nĩwe, agĩkĩmwambararĩria rũthanju rũake rũa ũnene rũa thahabu rũrĩa aanyitĩte na guoko. Tondũ ũcio Esiteri agĩthengerera hakuhĩ, akĩhutia rũthanju rũu mũthia-inĩ waruo.Nake mũthamaki agĩkĩmũũria atĩrĩ, Esiteri, mũthamaki ũyũ mũtumia, ũbatairio nĩ kĩ? O naguo ũndũ ũrĩa ũkwenda kũ’hoya nĩ ũrĩkũ? Ũndũ ũrĩa ũkuuga wĩkwo-rĩ, o na ũngĩkorũo ũkuuga ũheo nuthu ya mabũrũri marĩa njathaga-rĩ, ti-itherũ nĩũgwĩkwo.Nake Esiteri akiuga ũũ: Kũngĩkorũo wee, mũthamaki wakwa, nĩũkuona arĩ wega-rĩ, ndagũthaitha mũũke ũmũthĩ na Hamani iruga-inĩ rĩrĩa ngũrugithĩirie.Nake mũthamaki akiuga atĩrĩ, Ta tũmai Hamani ahĩkĩrĩrie, nĩ getha gwĩkwo o ta ũrĩa Esiteri oigĩte. Nake mũthamaki o na Hamani magĩgĩthiĩ iruga-inĩ rĩu Esiteri aarugithĩtie.Nake mũthamaki, arĩ iruga-inĩ rĩu rĩa kũnyua ndibei, akĩũria Esiteri atĩrĩ, Ũkwenda wĩkwo atĩa hihi, na ũndũ ũcio nĩũgwĩtĩkĩrĩrũo? Nĩ kĩ wendete kũ’hoya? Nĩ ũndũ-rĩ, ũndũ ũcio nĩũgwĩkwo, o na ũngĩkorũo nĩ nuthu ya mabũrũri marĩa njathaga ũkũ’hoya.Hĩndĩ ĩo Esiteri agĩcokia, akiuga atĩrĩ, Ũndũ ũrĩa ngũcaria njĩkwo, mũthamaki ũyũ, o na ihoya rĩrĩa ngũkũhoya, nĩ rĩrĩ,nĩ atĩ ingĩkorũo nĩnjĩtĩkĩrĩkĩte nĩwe, nawe, mũthamaki wakwa, ũngĩkorũo nĩwonete arĩ wega kũnjĩtĩkĩrĩra ihoya rĩakwa, o na ũnjĩke ũndũ ũrĩa ngũhoete-rĩ, wee, mũthamaki ũyũ, mwĩ na Hamani, mũgoka iruga-inĩ rĩrĩa ngamũrugithĩria, na rũciũ nĩngeka o ta ũguo wee, mũthamaki ũyũ, ũnjĩrĩte njĩke.Na mũthenya ũcio Hamani agĩkiuma kũu, agĩĩthiĩra akenete na ngoro yake mũno; no rĩrĩ, hĩndĩ ĩrĩa Hamani onire Moridekai kĩhingo-inĩ kĩa mũthamaki, na akĩona atĩ ndekũmũrũgamĩra, o na kana ageka ũndũ o na ũmwe ta wa kũmũtĩa, agĩgĩtũkũyana mũno nĩ ũndũ wake.No rĩrĩ, o na gwatuĩka ũguo, Hamani nĩegirĩrĩirie gwĩka ũndũ, akĩinũka gwake mũciĩ o ro ũguo; nake akĩrekania arata ake magĩrũo, o na Zereshu mũtumia wake.Nake Hamani akĩmaganĩra riri wa ũtonga wake, o na ũhoro wa ũrĩa ciana ciake ciingĩhĩte, o na wa maũndũ mothe marĩa mũthamaki aamwĩkĩte nĩ ũndũ wa kũmũtũũgĩria, o na wa ũrĩa aamwambatĩrĩtie atuĩke mũnene gũkĩra anene arĩa angĩ, o na ndungata iria ingĩ cia mũthamaki.O na ningĩ Hamani akiuga atĩrĩ, He! O nake Esiteri, mũtumia wa mũthamaki-rĩ, ndanareka mũndũ o na ũmwe atonyanie na mũthamaki iruga-inĩ rĩrĩa ekũrugithĩtie tiga o niĩ nyiki; o na ningĩ no njĩtĩtwo iruga-inĩ rũciũ nĩwe twĩ na mũthamaki witũ.No rĩrĩ, maũndũ macio mothe matirĩ ũndũ mangĩng’una naguo ingĩtuĩka ngũtũũra nyonaga Moridekai, Mũyahudi ũcio, aikarĩte kĩhingo-inĩ kĩa mũthamaki.Hĩndĩ ĩo Zereshu, mũtumia wake, o na arata ake othe, magĩkĩmwĩra atĩrĩ, Thondekithia mũtĩ wa mĩkono mĩrongo ĩtano kũraiha na igũrũ, na rũciũ rũcinĩ ũroke kwaria na mũthamaki ũhoro wa atĩ Moridekai acuurio mũtĩ-inĩ ũcio igũrũ; thutha wa ũguo ũgagĩcoka ũthiĩ iruga-inĩ, mwĩ na mũthamaki, ũcanjamũkĩte. Naguo ũndũ ũcio ũgĩkenia Hamani; nake agĩgĩthondekithia mũtĩ ũcio.Na rĩrĩ, ũtukũ ũcio mũthamaki akĩũrũo nĩ toro, nake agĩkiuga atwarĩrũo ibuku rĩrĩa rĩaandĩkĩtwo maũndũ ma mahinda macio, nake agĩthomerũo maũndũ marĩo.Hakĩonwo haandĩkĩtwo thĩinĩ warĩo atĩ Moridekai nĩwe woimbũrire ũhoro wa Bigithani na Tereshu, o andũ acio maacarĩtie njĩra ya kũũraga Ahasuerusu, mũthamaki, nao erĩ maarĩ a thiritũ ya arĩa mehokeirũo maũndũ ma nyũmba ya mũthamaki, thĩinĩ wa arĩa maaikaragia mũrango.Nake mũthamaki agĩkĩũria atĩrĩ, Ĩ Moridekai ũcio aaheirũo gĩtĩo kĩrĩkũ, o na kana ũnene, nĩ ũndũ wa ũndũ ũcio ekire? Hĩndĩ ĩo ndungata cia mũthamaki iria ciamũtungatagĩra ikiuga atĩrĩ, Hatirĩ ũndũ o na ũmwe ekirũo.Nake mũthamaki agĩkĩũria atĩrĩ, Nũ wĩ nja? Nake Hamani agĩkorũo nĩ hĩndĩ aatonya nja ĩrĩa ya nyumĩrĩra ya na nja ya nyũmba ya mũthamaki, nĩguo akaarie na mũthamaki ũhoro wa gũcuuria Moridekai mũtĩ igũrũ ũcio aathondekithĩtie nĩ ũndũ wake.Nacio ndungata cia mũthamaki ikĩmwĩra ũũ: Atĩrĩrĩ, nĩ Hamani ũrũgamĩte nja. Nake mũthamaki agĩkiuga atĩrĩ, Mwĩrei atonye.Tondũ ũcio Hamani agĩgĩtonya. Nake mũthamaki akĩmũũria ũũ: Mũndũ ũrĩa mũthamaki endete gũtĩithia-rĩ, nĩ atĩa angĩĩkwo? Hĩndĩ ĩo Hamani akĩĩũria na ngoro atĩrĩ, Nĩ mũndũ ũrĩkũ ũngĩ hihi mũthamaki angĩenda gũtĩithia tiga o niĩ?Nake Hamani agĩkĩĩra mũthamaki atĩrĩ, Ha ũhoro wa mũndũ ũrĩa mũthamaki endaga gũtĩithia-rĩ,nĩ wega nguo cia mũthamaki iria wee, mũthamaki witũ, ũmenyerete kwĩhumba, igĩĩrũo, o nayo mbarathi ĩrĩa ũhaicaga, o ĩo ĩĩkagĩrũo tanji ya ũnene mũtwe, ĩgĩĩrũo;nacio nguo icio, o na mbarathi ĩo, itwarũo, ineo mũndũ ũmwe wa anene aku, ũrĩa mũtĩĩku mũno, nĩ getha mũndũ ũcio ũkwenda gũtĩithia, wee mũthamaki witũ, ahumbwo nguo icio nĩwe, acoke agaceerio njĩra-inĩ ya itũũra, ahaicĩtio igũrũ rĩa mbarathi ĩo; naguo ũhoro wanĩrĩrũo nĩ mũndũ e mbere yake, kuugwo ũũ: Atĩrĩrĩ, ũũ nĩguo mũndũ ũrĩa mũthamaki endete gũtĩithia ekagwo.Hĩndĩ ĩo mũthamaki agĩkĩĩra Hamani atĩrĩ, Thiĩ narua, woe nguo icio, o na mbarathi ĩo, o ta ũguo uugĩte, ũcoke wĩke Moridekai, ũcio Mũyahudi ũrĩa ũikaraga kĩhingo-inĩ kĩa nyũmba ya mũthamaki, maũndũ macio. Menya ũreke ũndũ o na ũmwe wa maũndũ macio mothe uugĩte wage gwĩkwo.Hĩndĩ ĩo Hamani agĩkĩoya nguo icio, agĩcihumba Moridekai, agĩcoka akĩoya mbarathi ĩo, akĩmũgereria njĩra-inĩ ya itũũra aceerangio kuo amĩhaicĩte, akĩanĩrĩra arĩ mbere yake ũũ: Atĩrĩrĩ, ũũ nĩguo mũndũ ũrĩa mũthamaki endaga gũtĩithia ekagwo.Nake Moridekai agĩgĩcoka o kĩhingo-inĩ kĩa nyũmba ya mũthamaki. No Hamani akĩinũka gwake mũciĩ na ihenya, e na kĩeha, na akehumba mũtwe.Nake Hamani agĩkĩhe Zereshu, mũka, o na arata ake othe, ũhoro wa maũndũ mothe marĩa maamũkorete. Hĩndĩ ĩo andũ ake arĩa ogĩ, o na Zereshu, mũka, makĩmwĩra atĩrĩ, Kũngĩkorũo Moridekai, ũcio waambĩrĩria gũgũtoria, nĩ wa mbeũ ya Ayahudi-rĩ, ndũmũhoota; no ndarĩ hingo ategũgũtoria biũ.Na rĩrĩ, o ihinda rĩu maaragia nake-rĩ, andũ amwe arĩa mehokeirũo maũndũ ma nyũmba ya mũthamaki magĩkinya harĩ Hamani, makamũtware na ihenya iruga-inĩ rĩrĩa Esiteri aarugithĩtie.Tondũ ũcio mũthamaki na Hamani magĩgĩthiĩ kũnyua ndibei iruga-inĩ rĩu Esiteri, mũtumia wa mũthamaki, aamathondekithĩirie.Naguo mũthenya ũcio wa ĩĩrĩ iruga-inĩ rĩu rĩa ndibei, mũthamaki akĩũria Esiteri ũũ: Atĩrĩrĩ, Esiteri, mũthamaki ũyũ mũtumia, ũkwenda gwĩkwo atĩa hihi, na nĩũgwĩtĩkĩrĩrũo? Ũndũ ũrĩa ũrenda kũ’hoya nĩ ũrĩkũ? Nĩ ũndũ-rĩ, o na kũngĩkorũo nĩ nuthu ya mabũrũri marĩa njathaga ũkũ’hoya-rĩ, ũndũ ũcio nĩũgwĩkwo.Hĩndĩ ĩo Esiteri, mũtumia wa mũthamaki, agĩkiuga atĩrĩ, Ingĩkorũo nĩnjĩtĩkĩrĩkĩte nĩwe, wee mũthamaki ũyũ, na ũkorũo nĩwonete arĩ wega-rĩ, ndagũthaitha ũreke ’heo ũndũ ũyũ ndĩrenda, naguo nĩ atĩ ndekwo ndũũre muoyo, o na andũ akwa o nao marekwo matũũre muoyo nĩ ũndũ wa ihoya rĩakwa.Nĩ ũndũ tũrĩ endie, niĩ mwene o na andũ akwa, nĩ getha tũninwo, tũũragwo, tũhuke biũ. No rĩrĩ, korũo nĩ kwendio tũkwendio tũgatuĩke ngombo cia arũme, o na cia andũ-a-nja, nĩingĩĩkirĩire o ki, o na harĩa thũ iitũ ĩtangĩhota kũrĩha ngero ĩrĩa ĩngĩgerũo mũthamaki.Hĩndĩ ĩo Ahasuerusu, mũthamaki, agĩkĩũria Esiteri, mũtumia wake, atĩrĩ, Ũcio ũngĩeta gwĩciria na ngoro yake eke ũndũ ta ũcio-rĩ, nũ hihi; na arĩ ha?Nake Esiteri akiuga atĩrĩ, Nĩ thũ o na mũmuku witũ; na nĩwe Hamani ũyũ mwaganu. Hĩndĩ ĩo Hamani agĩgĩĩtigĩra arĩ hau mbere ya mũthamaki o na mũtumia wake.Nake mũthamaki agĩũkĩra atũkũyanĩte, akiuma iruga-inĩ rĩu rĩa ndibei, agĩthiĩ mũgũnda wa nyũmba-inĩ ĩo ya athamaki, nake Hamani akĩrũgama ethaithanĩrĩre he Esiteri, mũtumia wa mũthamaki, nĩguo amũhonokie ndakoragwo; nĩ ũndũ nĩonire atĩ mũthamaki nĩaacirĩire kũmwĩka ũũru.Nake mũthamaki akiuma mũgũnda ũcio wa nyũmba-inĩ ya mũthamaki, agĩcoka harĩa maanyuagĩra ndibei iruga-inĩ rĩu; nake Hamani agĩkorũo egũithĩtie ũrĩrĩ-inĩ ũrĩa Esiteri aaikarĩire etiiranĩtie. Hĩndĩ ĩo mũthamaki agĩkiuga atĩrĩ, Hĩ, kaĩ egũkĩenda kũrũnda mũtumia wakwa, o gũkũ nyũmba ndĩkĩrĩ ho? Nake mũthamaki aarĩkia kuuga ũguo andũ magĩkĩhumba Hamani ũthiũ.Hĩndĩ ĩo Haribona, mũndũ ũmwe wa arĩa mehokeirũo maũndũ ma nyũmba ya mũthamaki thĩinĩ, arĩa maakorirũo me mbere yake, akiuga ũũ: O na atĩrĩrĩ, nyũmba-inĩ ya Hamani nĩkuo kũrũgamĩtio mũtĩ wa mĩkono mĩrongo ĩtano wa gũcuuria mũndũ, ũrĩa Hamani athondekithĩtie nĩ ũndũ wa Moridekai, o we ũcio waaririe ndeto njega ĩkoniĩ mũthamaki. Nake mũthamaki akiuga atĩrĩ, Mũcuuriei mũtĩ-inĩ ũcio igũrũ.Andũ acio magĩgĩcuuria Hamani mũtĩ-inĩ ũcio aathondekithĩtie nĩ ũndũ wa Moridekai. Hĩndĩ ĩo mũthamaki agĩgĩthirũo nĩ matũkũya.Na rĩrĩ, mũthenya o ro ũcio, Ahasuerusu, mũthamaki, agĩkĩhe Esiteri, mũtumia wake, nyũmba ya Hamani, thũ ĩo ya Ayahudi. Nake Moridekai agĩthiĩ akĩrũgama mbere ya mũthamaki, nĩ ũndũ Esiteri nĩaamwĩrire ũrĩa matarainie.Nake mũthamaki akĩruta gĩcũhĩ gĩake kĩrĩa aacokerire Hamani, agĩkĩhe Moridekai. Nake Esiteri agĩtua Moridekai mũnene wa nyũmba ya Hamani.Ningĩ Esiteri agĩkĩaria rĩngĩ arĩ mbere ya mũthamaki, akĩmũgũĩra thĩ o magũrũ-inĩ make, akĩmũthaitha akĩrĩraga maithori atĩ eherie ũndũ ũcio wa rũtũrĩko wekĩtwo nĩ Hamani, Mũagagi, O na ũhoro ũcio wake wa wara ekĩte wa gũũkĩrĩra Ayahudi.Hĩndĩ ĩo mũthamaki agĩgĩtambũrũkĩria Esiteri rũthanju rũake rũa ũnene rũa thahabu. Na tondũ ũcio Esiteri akĩarahũka, akĩrũgama hau mbere ya mũthamaki,akiuga atĩrĩ, Kũngĩkorũo wee, mũthamaki wakwa, nĩũkuona arĩ wega, o na niĩ ngorũo njĩtĩkĩrĩkĩte nĩwe, o naguo ũadũ ũcio wonwo wagĩrĩire mbere yaku, wee, mũthamaki ũyũ, na niĩ nyonwo njagĩrĩire na maitho maku-rĩ, ndagũthaitha ũreke haandĩkwo marũa ma gũthahia macio maandĩkithĩtio nĩ Hamani, mũrũ wa Hamedatha, Mũagagi, na wara, o macio aandĩkithĩtie ma kũninithia Ayahudi arĩa marĩ mabũrũri mothe marĩa maathagwo nĩwe, mũthamaki ũyũ;nĩ ũndũ-rĩ, kaĩ ingĩkĩhota gũkirĩrĩria atĩa ngĩonaga ũũru ũrĩa ũgũkora andũ akwa? O na kana ’hote atĩa gũkirĩrĩria ngĩonaga andũ aitũ makĩninwo?Hĩndĩ ĩo Ahasuerusu, mũthamaki, agĩkĩĩra Esiteri mũtumia wake, o na Moridekai ũcio Mũyahudi, ũũ: Atĩrĩrĩ, nĩ’heete Esiteri nyũmba ya Hamani; nake mũndũ ũcio nĩarĩkĩtie gũcuurio mũtĩ igũrũ, nĩ ũndũ wa ũrĩa endete kũninithia Ayahudi.Rĩu o na inyuĩ andĩkĩrai Ayahudi marũa mũmere ũrĩa mũkwenda, mũmekĩre thaĩri yakwa, niĩ mũthamaki wanyu, mũcoke mũmacinĩrĩre rũũri rũa gĩcũhĩ gĩakwa; nĩ ũndũ marũa marĩa maandĩkĩtwo magekĩrũo thaĩri ya mũthamaki, magacinĩrĩrũo rũũri rũa gĩcũhĩ gĩake, matirĩ mũndũ ũngĩhota kũmathahia.Narĩo ihinda rĩu aandĩki-marũa a mũthamaki magĩĩtwo, o mweri wa ĩtatũ, naguo mweri ũcio nĩguo wetagwo Sivani, mũthenya wa mĩrongo ĩĩrĩ na ĩtatũ waguo; naguo ũhoro ũrĩa waandĩkirũo marũa-inĩ macio warĩ wa kũmenyithania maũndũ mothe marĩa Moridekai aathanire mekwo nĩ Ayahudi, o na abarũthi arĩa anene o na anyinyi, o na anene arĩa angĩ a mabũrũri marĩa maathagwo nĩ mũthamaki wao, marutĩrĩirio kwa Ahĩndĩ o nginya Kushi; namo maarĩ mabũrũri igana rĩa mĩrongo ĩĩrĩ na mũgwanja magĩtarũo; o bũrũri ũkĩandĩkĩrũo o ta ũrĩa mwandĩkĩre waguo ũtariĩ, naruo o rũrĩrĩ o ta ũrĩa mwarĩrie waruo watariĩ, o nao Ayahudi makĩandĩkĩrũo o ta ũrĩa mwandĩkĩre wao watariĩ, o na ta ũrĩa mwarĩrie wao watariĩ.Nake akĩandĩkithia marũa macio, akĩmekĩra thaĩri ya Ahasuerusu, mũthamaki, agĩcoka akĩmacinĩrĩra rũũri rũa gĩcũhĩ kĩa mũthamaki; thutha wa ũguo akĩmatwarithia na atwari-marũa mahaicĩte mbarathi iria irĩ ihenya, o iria ciahaicagwo cia kũruta wĩra wa mũthamaki, nacio ciaciarĩtwo nĩ mbarathi cia mũthamaki.Na rĩrĩ, marũa macio maandĩkĩtwo ma kũmenyithania atĩ mũthamaki nĩetĩkĩrĩte Ayahudi arĩa me matũũra mothe, o itũũra, mecokanĩrĩrie, nĩguo merũĩrĩre mehonokie mĩoyo yao; nao manine, na morage, o na mahukie o kũhukia, andũ othe a bũrũri o na ũrĩkũ, o na a rũrĩrĩ o na rũrĩkũ, arĩa meĩkĩrĩte hinya nĩguo mamatharĩkĩre mameke ũũru, o na kana twana twao o na atumia ao, o na mamatahe indo ciao marigie nacio,mũthenya o ro ũmwe, mabũrũri mothe ma Ahasuerusu, mũthamaki, naguo nĩ mũthenya wa ikũmi na ĩtatũ wa mweri wa ikũmi na ĩĩrĩ, naguo nĩguo wĩtagwo Adari.Nayo kobi ya marũa macio ĩkĩhunjĩrio ndũrĩrĩ ciothe, ta arĩ watho iheetwo wa kũrũmĩrĩrũo, nakuo gũkĩĩranwo atĩ Ayahudi magaikara methagathagĩte merũĩrĩre rĩrĩa mũthenya ũcio ũgakinya, nĩguo merĩhĩrie harĩ thũ ciao.Na tondũ ũcio atwari-marũa arĩa maahaicaga mbarathi iria irĩ ihenya mũno, o icio ciarĩ cia kũruta wĩra wa mũthamaki, makĩgwata gũthiĩ, nao magĩkorũo marĩ ahĩkĩrĩrie mũno, o na makahatĩrĩrio, nĩ ũndũ wa ũrĩa gwaathanĩtwo nĩ mũthamaki; ningĩ ũhoro ũcio waathanĩtwo ũkĩheanwo mũciĩ wa mũthamaki o kũu Shushani.Nake Moridekai akiuma he mũthamaki ehumbĩte nguo cia mũthamaki cia rangi wa bururu na rangi mwerũ, na arĩ na tanji nene ya thahabu mũtwe, o na akahumbwo nguo ĩrĩa ya igũrũ ndaya ya gatani ĩrĩa njega, ĩĩ na rangi wa zambarau; nao andũ a itũũra rĩu rĩa Shushani makiuga ngemi, na magĩkena.Nao Ayahudi magĩikara matherete gĩthiithi, o na makagĩa na gĩkeno, o na makaigua wega, o na magatĩĩka.Na gũgĩtuĩka atĩrĩ, atĩ mabũrũri mothe o bũrũri, na itũũra o itũũra, o kũndũ guothe kũrĩa watho ũcio wa mũthamaki wakinyire, o na ũhoro ũcio waathanĩtwo nĩwe wa kũrũmĩrũo-rĩ, Ayahudi magĩkena na makĩigua wega, magĩkĩruga maruga, o na magĩtinda makenete. O nao andũ aingĩ a mabũrũri macio makĩĩgarũra magĩĩtua Ayahudi, nĩ ũndũ nĩmaagwatirũo nĩ guoya nĩ gwĩtigĩra Ayahudi.Na rĩrĩ, mweri wa ikũmi na ĩĩrĩ, naguo nĩguo mweri wa Adari, o mũthenya wa ikũmi na ĩtatũ wa mweri o ro ũcio-rĩ, hĩndĩ ĩrĩa watho wa mũthamaki wakuhĩhĩirie gwĩkwo o ta ũrĩa oigĩte, o naguo ũhoro ũcio waathanĩtwo nĩwe wa kũrũmĩrĩrũo, naguo nĩguo mũthenya ũrĩa thũ cia Ayahudi cierĩgĩrĩire atĩ nĩikũmaatha, no rĩrĩ, ti-itherũ ũhoro ũcio nĩwagarũrũkire ũndũ ũngĩ, gũkĩonwo atĩ Ayahudi nĩo maarĩ a gwatha andũ acio maamathũũrĩte;mũthenya o ro ũcio-rĩ, Ayahudi magĩgĩĩcokanĩrĩria matũũra-inĩ mao mabũrũri mothe marĩa maathagwo nĩ Ahasuerusu, mũthamaki, nĩ getha mahũre andũ arĩa mendaga kũmeka ũũru; na gũtirĩ mũndũ wahotire kũmetiiria, nĩ gũkorũo ndũrĩrĩ ciothe nĩciagwatirũo nĩ guoya magĩĩtigĩra Ayahudi.Nao anene othe a mabũrũri marĩa maathagwo nĩ mũthamaki wao, o na abarũthi anene o na anyinyi, o na andũ arĩa maaroraga maũndũ ma mũthamaki, magĩteithia Ayahudi, nĩ ũndũ nĩmaagwatirũo nĩ guoya wa gwĩtigĩra Moridekai.Nĩ ũndũ Moridekai ũcio nĩonagwo arĩ mũnene kũu nyũmba ya mũthamaki, nayo ngumo yake ĩkĩhunja mabũrũri mothe ma mũthamaki ũcio; nĩ gũkorũo mũndũ ũcio ti Moridekai aakĩrĩrĩirie o kũneneha.Nao Ayahudi makĩhũra thũ ciao ciothe na hiũ cia njora, magĩciũraga, magĩcinina biũ; nao andũ acio maamathũũrĩte-rĩ, makĩmeka o ta ũrĩa meendeire.Nao Ayahudi makĩũraga andũ magana matano kũu Shushani mũciĩ wa mũthamaki, makĩmanina.Nao makĩũraga Parishandatha, na Dalifoni, na Asipatha,na Poratha, na Adalia, na Aridatha,na Parimashata, na Arisai, na Aridai, na Vaizatha,nao nĩo ihĩĩ iria ikũmi cia Hamani, mũrũ wa Hamedatha, ũrĩa warĩ thũ ya Ayahudi; no rĩrĩ, matiigana gũtaha indo ciao.Na rĩrĩ, mũthenya ũcio mũthamaki agĩgĩtwarĩrũo ũhoro wa ũrĩa andũ maaiganaga, arĩa moragĩtwo kũu Shushani mũciĩ wa mũthamaki.Nake mũthamaki agĩkĩĩra Esiteri, mũtumia wake, atĩrĩ, Ayahudi nĩmoragĩte andũ magana matano mũciĩ wa mũthamaki, gũkũ Shushani, makamanina, o na ihĩĩ iria ikũmi cia Hamani. Hĩ! Nĩ atĩa hihi mangĩgĩkorũo mekĩte mabũrũri marĩa mangĩ makwa? Rĩu-rĩ, ũrenda gwĩkwo atĩa ũngĩ hihi? Uga, naguo ũndũ ũcio nĩũgwĩtĩkĩrũo. O naguo ũndũ ũrĩa ũngĩ ũkwenda kũ’hoya nĩ ũrĩkũ? Nĩ ũndũ-rĩ, ũndũ ũcio nĩũgwĩkwo.Hĩndĩ ĩo Esiteri agĩkiuga atĩrĩ, Wee, mũthamaki wakwa, ũngĩkorũo nĩũkuona arĩ wega-rĩ, ndagũthaitha ũreke Ayahudi arĩa marĩ Shushani metĩkĩrĩrũo mageka rũciũ o ta ũrĩa watho ũcio ũgwathanĩtwo nĩwe wĩkwo ũmũthĩ ũtariĩ, o na ũreke ciimba cia ihĩĩ icio ikũmi cia Hamani icuurio mũtĩ igũrũ.Nake mũthamaki agĩathana atĩ ũndũ ũcio ũgekwo o ro ũguo, naguo ũhoro wa watho ũcio ũkĩheanwo kũu Shushani. Nacio ciimba cia ihĩĩ icio ikũmi cia Hamani igĩcuurio mũtĩ igũrũ.Nao Ayahudi arĩa maarĩ kũu Shushani magĩĩcokanĩrĩria mũthenya wa ikũmi na ĩna wa mweri ũcio wa Adari, makĩũraga andũ magana matatũ kũu Shushani; no rĩrĩ, matiigana gũtaha indo ciao.Nao Ayahudi arĩa angĩ arĩa maarĩ mabũrũri-inĩ marĩa maathagwo nĩ mũthamaki ũcio magĩĩcokanĩrĩria, makĩĩrũĩrĩra nĩguo mehonokie mĩoyo yao, matige gũcoka gũthĩnio nĩ thũ ciao, nao makĩũraga andũ ngiri mĩrongo mũgwanja na ithano thĩinĩ wa andũ arĩa maamathũũrĩte; no rĩri, matiigana gũtaha indo ciao.Ũndũ ũcio wekirũo mũthenya wa ikũmi na ĩtatũ wa mweri wa Adari; naguo mũthenya wa ikũmi na ĩna wa mweri o ro ũcio makĩhurũka, na makĩũtua mũthenya wa kũgĩa na ciathĩ cia kũrĩa irio, o na wa gĩkeno.No rĩrĩ, Ayahudi arĩa maarĩ Shushani makĩũngana mũthenya ũcio wa ikũmi na ĩtatũ waguo, o na mũthenya wa ikũmi na ĩna waguo; naguo mũthenya wa ikũmi na ĩtano wa mweri o ro ũcio-rĩ, magĩkĩhurũka, makĩũtua mũthenya wa kũgĩa na ciathĩ cia kũrĩa irio, o na wa gĩkeno.Ũndũ ũcio nĩguo ũtũmaga Ayahudi a tũtũũra-inĩ, o acio matũũraga matũũra marĩa matairigĩtwo, matue mũthenya ũcio wa ikũmi na ĩna wa mweri Adari mũthenya wa gĩkeno, o na wa kũgĩa na ciathĩ cia kũrĩa irio, o na wa gũtinda makenete, o na wa gũtwaranĩrũo njĩĩga cia irio, o mũndũ agatwarĩra mũndũ ũrĩa ũngĩ.Nake Moridekai akĩandĩka maũndũ macio, agĩtwarithĩria Ayahudi othe arĩa maarĩ mabũrũri mothe marĩa maathagwo nĩ Ahasuerusu, mũthamaki, marũa, arĩa maarĩ gũkuhĩ, o na arĩa maarĩ kũraya,nĩ getha amere mũno maikare mamenyereire mũthenya wa ikũmi na ĩna wa mweri wa Adari, o na mũthenya wa ikũmi na ĩtano wa mweri o ro ũcio, mwaka o mwaka,maririkanage atĩ nĩyo Ayahudi maaninirũo thĩna wa thũ ciao, o na atĩ mweri ũcio nĩguo kwonekire atĩ ũhoro wao nĩ mũgarũrũku, mathirũo nĩ kĩeha magĩe na gĩkeno, o na matige kĩrĩro matindage makenete; o na ningĩ mĩthenya ĩo mamĩtue ya ciathĩ cia kũrĩa irio o na ya gĩkeno, o na ya gũtwaranĩra njĩĩga cia irio o mũndũ na mũndũ ũrĩa ũngĩ, o na ya gũtwarĩra athĩni iheo.Nao Ayahudi magĩĩtĩkĩra gwĩkaga o ta ũguo maambĩrĩirie gwĩka, na ta ũrĩa Moridekai aamaandĩkĩire;nĩ gũkorũo Hamani, mũrũ wa Hamedatha, Mũagagi, thũ ya Ayahudi othe, nĩaacirĩire kũmanina, nake agĩcuka ’Puri’, naguo ũguo nĩ ta kuuga agĩcuka mĩtĩ, nĩguo amahukie amanine biũ;no rĩrĩ, ũhoro ũcio wamenyũo nĩ mũthamaki, agĩathana akĩandĩkithia marũa, atĩ ũndũ ũcio wa waganu Hamani aacirĩire gwĩka Ayahudi, o ũcio aacirĩire ameke, ũmũcokerere we mwene; na atĩ we mwene o na ariũ ake macuurio mũtĩ igũrũ.Na tondũ ũcio magĩĩta matukũ macio Purimu, nĩ ũndũ wa gũthingata rĩĩtwa rĩu, Puri. Na rĩrĩ, tondũ wa mohoro marĩa maandĩkĩtwo marũa-inĩ macio, o na tondũ wa maũndũ marĩa mothe monete makoniĩ ũndũ ũcio, o na nĩngĩ tondũ wa maũndũ marĩa maamakorire,Ayahudi magĩgĩtua atĩ kũgĩe mũtugo wa kũrũmĩrĩrũo nĩo o ene, o na rũciaro rũao, o na andũ othe arĩa maakuruhaine nao, wa atĩ matũũre mamenyereire mĩthenya ĩo yerĩ o ta ũrĩa ũhoro wayo ũrĩa waandĩkĩtwo watariĩ, o ta ũrĩa ihinda rĩayo rĩrĩa rĩatuĩtwo rĩatariĩ, mwaka o mwaka, nĩ getha mũtugo ũcio ndũkanatigwo;na atĩ mĩthenya ĩo ĩtũũre ĩririkanagwo na ĩmenyagĩrĩrũo njiaro-inĩ ciothe, o na mbarĩ ciothe, o na mabũrũri mothe, o na matũũra mothe; na atĩ mĩthenya ĩo ya Purimu ndĩkanaage kũririkanwo thĩinĩ wa Ayahudi, o na kana ũhoro wayo wa kũririkanwo ũũre biũ mbeũ-inĩ ciao.Hĩndĩ ĩo Esiteri wa Abihaili, mũtumia wa mũthamaki, me na Moridekai, Mũyahudi, makĩandĩka maũndũ na wathani wothe ũrĩa maarĩ naguo ma gwĩkĩra marũa macio ma kerĩ hinya, o macio ma ũhoro wa Purimu.Nake Moridekai agĩgĩtwarithĩria Ayahudi othe arĩa maatũire mabũrũri marĩa igana rĩa mĩrongo ĩĩrĩ na mũgwanja, o macio maathagwo nĩ Ahasuerusu, marũa ma kũmahe ũhoro wa atĩ magĩe na ũiguano wa ma,na wa atĩ mekĩre mũtugo ũcio wa kũmenyerera mĩthenya ĩo ya Purimu hinya o ihinda rĩayo rĩrĩa rĩtuĩtwo, o ta ũrĩa Moridekai, ũcio Mũyahudi, o na Esiteri, mũtumia wa mũthamaki, maamerire, o na ta ũrĩa maatuĩte mekage o ene, o na rũciaro rũao, ũhoro-inĩ wa kwĩhinga kũrĩa irio, o na wa kĩrĩro kĩrĩa mekũrĩra.Naguo wathani ũcio wa Esiteri ũgĩĩkĩra maũndũ macio maathanĩtwo mekagwo hĩndĩ ĩo ya Purimu hinya; naguo ũhoro wamo ũkĩandĩkwo ibuku-inĩ rĩrĩa rĩa maũndũ ma ihinda rĩu.Nake Ahasuerusu, mũthamaki, akĩrutithia andũ a bũrũri wake, o na arĩa maatũũraga icigĩrĩra-inĩ cia iria, igoti.Na rĩrĩ, maũndũ mothe marĩa Ahasuerusu ekire nĩ ũndũ wa hinya o na ũhoti wake, o naguo ũhoro wothe wa harĩa ũnene wa Moridekai wakinyire nĩ ũndũ wa kũnenehio nĩwe-rĩ, anga mohoro macio matiandĩkĩtwo ibuku-inĩ rĩa maũndũ ma ihinda rĩa athamaki a Media na Perisia?Nĩ gũkorũo Moridekai, ũcio Mũyahudi, nĩwe warũmĩrĩire Ahasuerusu mũthamaki ũhoro-inĩ wa gwathana, na nĩonagwo arĩ mũnene nĩ Ayahudi, nao ariũ a ithe othe makĩmwĩtĩkĩra atuĩke ta arĩ mũnene wao. Nake aacaragia atĩ andũ ao mone wega, na agataaraga andũ othe a mbeũ yao, agatũma magĩe na thayũ.KWARĨ mũndũ bũrũri wa Uzu, wetagwo Ayubu; na mũndũ ũcio ndaarĩ na ũcuke na kũrũngĩrĩra aarĩ o mũrũngĩrĩru, na nĩ mũndũ wetigĩrĩte Ngai, na agathemaga maũndũ marĩa moru.Na nĩeciarĩire ariũ mũgwanja na airĩtu atatũ.Ningĩ ũhiũ wake warĩ ng’ondu ngiri mũgwanja, na ngamĩra ngiri ithatũ, na ndegwa cia kũiganĩra macoki magana matano, na ndigiri cia mĩgoma magana matano, na aarĩ na ndungata ciake cia mũciĩ nyingĩ mũno; mũndũ ũcio agagĩtuĩka nĩ mũnene kũrĩ andũ othe a mwena ũrĩa wa irathĩro.Na rĩrĩ, ariũ ake maathiaga makagĩa na iruga kwa mũndũ o mũndũ wao, o mũthenya wake wakinya; o na nĩmaarekanagia magetaga airĩtu acio atatũ a ithe wao moke marĩe na manyue hamwe nao.Na nĩgwekaga atĩrĩ, mĩthenya ĩo ya maruga macio mao yatũngana, Ayubu nĩ gũtũmana aatũmanaga akamatheria, agokagĩra rũcinĩ tene, akaruta mahaki ma njino maringaine na mũigana wao othe, nĩ gũkorũo Ayubu oigaga atĩrĩ, Ariũ akwa no gũtuĩka nĩmahĩtĩtie makaruma Ngai na ngoro. We Ayubu ndarĩ hingo aatĩragĩria gwĩka ũguo.Na rĩrĩ, kwĩ mũthenya ariũ a Ngai maathiire kũrũgama mbere ya Jehova, na Shaitani o nake agĩthiĩ hamwe nao.Nake Jehova akĩũria Shaitani atĩrĩ, Uuma kũ? Nake Shaitani agĩcokeria Jehova akiuga, Nyuma kũriũnga thĩ, ningĩ gũceeranga kuo o handũ na handũ.Nake Jehova agĩcoka akĩũria Shaitani atĩrĩ, Nĩũroranĩtie ũhoro wa ndungata yakwa Ayubu, ũkona atĩ kũu thĩ gũtirĩ mũndũ ũngĩ ũhaana take, nĩ gũtuĩka nĩ mũndũ ũtarĩ ũcuke na kũrũngĩrĩra nĩ mũrũngĩrĩru, mũndũ wĩtigĩrĩte Ngai na agathemaga maũndũ marĩa moru?Hĩndĩ ĩo Shaitani agĩcokeria Jehova akiuga,He! Ayubu-rĩ, kaĩ etigĩrĩte Ngai o tũhũ? Githĩ ti kũmũirigĩra ũmũirigĩire mĩena yothe, nyũmba yake, na indo ciothe iria e nacio? Kũrathima nĩũrathimĩte wĩra wa moko make, naguo ũhiũ wake ũgakĩingĩha thĩinĩ wa bũrũri.No rĩrĩ, rĩu ta coka ũtambũrũkie guoko, ũhutie indo ciothe icio e nacio, nake ndarĩ hingo ategũkũruma o ũthiũ-inĩ waku.Nake Jehova akĩĩra Shaitani, Atĩrĩ, indo ciake ciothe nĩndaiga moko-inĩ maku, nowe mwene-rĩ, menya ũmũtambũrũkĩrie guoko ũmũhutie. Nake Shaitani agĩkiuma hau ũthiũ-inĩ wa Jehova.Na gũgĩkinya atĩrĩ, mũthenya ũmwe rĩrĩa ariũ ake na airĩtu ake maakorirũo makĩrĩa na makĩnyua ndibei nyũmba ya ũrĩa mũkũrũ wao,atĩ gũgĩũka mũkinyia-mbu, agĩkora Ayubu, akĩmwĩra atĩrĩ, Ndegwa-rĩ, ikorirũo ikĩenja na mĩraũ, nacio ndigiri ii ho ikĩrĩa hakuhĩ nacio,Asabea maaciharũka, maataha; nacio ndungata-rĩ, nĩ kũũraga maciũragĩte na ũũgĩ wa rũhiũ; no niĩ nyiki ndahonoka ndagĩũka gũkũrehere ũhoro.O hĩndĩ ĩo ataananina kwaria, hagĩũka mũndũ ũngĩ, akiuga, Mwaki wa Ngai nĩwagũa uumĩte igũrũ, wacina ng’ondu, o na ndungata, wanina buru! no niĩ nyiki ndahonoka ndagĩũka gũkũrehere ũhoro.O kahinda o kau ũcio ataananina kwaria, hagĩũka mũndũ ũngĩ, akiuga, Akalidei meũmba mbũtũ ithatũ, maatharĩkĩra ngamĩra, maataha, nacio ndungata maaciũraga na ũũgĩ wa rũhiũ; no niĩ nyiki ndahonoka ndagĩũka gũkũrehere ũhoro.Ningĩ kahinda o kau, hagĩũka o ũngĩ, akiuga atĩrĩ, Ariũ aku na airĩtu aku nĩ kũrĩa mekũrĩaga makĩnyuaga ndibei nyũmba ya ũrĩa mũkũrũ wao,na rĩrĩ, hĩndĩ ĩo gwoka rũhuho rũnene rũoima na werũ-inĩ, rũahũra nyũmba ĩo ituri ciayo o ciothe cio inya, nayo yagũĩra ciana, na nĩciakua; no niĩ nyiki ndahonoka ndagĩũka gũkũrehere ũhoro.Hĩndĩ ĩo Ayubu agĩũkĩra, agĩtehũranga nguo yake ya igũrũ, ningĩ akĩenjwo mũtwe, agĩcoka akĩĩgũithia thĩ, akĩinamĩrĩra Ngai,akiuga atĩrĩ, Ndoimire nda ya maitũ ndĩ ũtheri, na ngacoka kuo o ũguo ndĩ ũtheri: nĩ Jehova waheanire, na nĩ Jehova wacokera; rĩĩtwa rĩa Jehova rĩrogathwo!Thĩinĩ wa maũndũ macio mothe Ayubu ndaigana kũhĩtia, kana akĩona ta Ngai ekĩte ũndũ ũtaagĩrĩire.Ningĩ kwĩ mũthenya ũngĩ ariũ a Ngai maathiire kũrũgama mbere ya Jehova, o nake Shaitani agĩgĩthiĩ hamwe nao kũrũgama mbere ya Jehova.Nake Jehova akĩũria Shaitani atĩrĩ, Uuma kũ? Nake Shaitani agĩcokeria Jehova akiuga, Nyuma kũriũnga thĩ, ningĩ gũceeranga kuo o handũ na handũ.Nake Jehova agĩcoka akĩũria Shaitani atĩrĩ, Nĩũroranĩtie ũhoro wa ndungata yakwa Ayubu, ũkona atĩ kũu thĩ gũtirĩ mũndũ ũngĩ ũhaana take, nĩ gũtuĩka nĩ mũndũ ũtarĩ ũcuke na kũrũngĩrĩra nĩ mũrũngĩrĩru, mũndũ wĩtigĩrĩte Ngai na agathemaga maũndũ marĩa moru? Na kinya rĩu wĩkindĩru wake no aũgwatĩirie, o na tondũ ũraningĩrĩirie ũhoro wake, atĩ ndĩmũnine hatarĩ gĩtũmi.Nake Shaitani agĩcokeria Jehova akiuga, Nĩ gĩkonde kĩa mwĩrĩ gĩkũũrĩte kĩngĩ, ĩĩ-ni, o na mũndũ aaruta indo ciothe iria e nacio nĩguo akũũre muoyo wake.No rĩ’, ta coka ũtambũrũkie guoko, ũmũhutie mahĩndĩ, na nyama cia mwĩrĩ wake, nake ndarĩ hingo ategũkũruma o ũthiũ-inĩ waku.Nake Jehova agĩkĩĩra Shaitani, Atĩrĩ, nĩndamũiga moko-inĩ maku, no rĩrĩ, muoyo wake, mũtigĩre.Nake Shaitani agĩkiuma hau ũthiũ-inĩ wa Jehova, agĩthiĩ agĩgĩĩkĩra Ayubu ironda ii ruo mũno gwata makinya make ma magũrũ o kinya cũmbĩ.Nake akĩoya rũgĩo ethũage naruo, agĩikara thĩ harĩa haaitagwo mũhu.Hĩndĩ ĩo mũtumia wake akĩmwĩra atĩrĩ, Anga no ũgwatĩirie wĩkindĩru waku o na rĩu? Ruma Ngai, uumanie na ũgĩkue!Nowe akĩmwĩra atĩrĩ, Ũrĩ kwaria ta ũrĩa mũtumia aaragia wa arĩa matarĩ mbuguĩro. Nĩ atĩa? Githĩ tũrĩamũkagĩra maũndũ mega guoko-inĩ kwa Ngai, na tũtikanaamũkĩre moru? Thĩinĩ wa ũhoro ũcio wothe Ayubu ndaigana kũhĩtia na mĩromo yake.Na rĩrĩ, rĩrĩa arata arĩa atatũ a Ayubu maaiguire ũũru ũcio wothe wamũkinyĩire, makiuma o mũndũ kwao, magĩũka, nao nĩ aya: nĩ Elifazu, ũrĩa Mũtemani, na Bilidadi, ũrĩa Mũshuhi, na Zofaru, ũrĩa Mũnaamathi. Magĩgĩathana gĩathĩ atĩ mathiĩ makamũcakaithie o makĩmũhoragĩria.Na rĩrĩa maatiirire maitho me haraya na makĩrigwo nĩwe, makĩrika kũrĩra mũno na mũgambo mũnene; magĩgĩtehũranga nguo ciao, o mũndũ o mũndũ, na makĩĩhurĩria rũkũngũ mĩtwe makĩrũerekagĩria na igũrũ.Magĩgĩikara thĩ hamwe nake mĩthenya mũgwanja na matukũ mene, na gũtirĩ wamũgambagia na kiugo o na kĩmwe, tondũ nĩmonaga atĩ kĩeha kĩrĩa e nakĩo nĩ kĩnene mũno.THUTHA ũcio Ayubu agĩtumũra kanua, akĩruma mũthenya ũrĩa aaciarirũo.We Ayubu agĩgĩcokia ũhoro akiuga:Mũthenya ũrĩa niĩ ndaciarirũo-rĩ, ũrotoma!o hamwe na ũtukũ ũrĩa woimirie atĩ, Kũrĩ mwana wa mũndũ mũrũme wagĩirũo ihu!Mũthenya ũcio ũrotuĩka o nduma;Ngai nĩamenye gũkaũrũmbũiya arĩ igũrũ,o na ũroaga gũthererũo nĩ ũtheri!Nduma-rĩ, o gwata ĩrĩa nene ya gĩkuũ, ĩrowĩnyitĩra ũtuĩke wayo;nĩũtũũre ũhumbĩirũo nĩ itu;kĩrĩa gĩothe gĩcingimanagia mũthenya kĩrowĩkĩra icanjama!Ũtukũ ũcio naguo-rĩ, ũrokumbatwo nĩ nduma ndumanu:nĩũmenye gũkagwatanio na matukũ ma mwaka;ũroaga gũtaranĩrio na mĩeri!Ĩĩ-ni, ũtukũ ũcio ũrotũũra wĩ mũthatu;ihinda rĩaguo nĩkũmenye gũkanoigwo rũkemi!Ũroekĩrũo ndirũ nĩ arĩa mekagĩra mĩthenya ndirũ,arĩa moĩ kwarahũra nyamũ ĩrĩa ĩĩtagwo rĩwiathani!Njata ciaguo cia hĩndĩ ya gũkĩa irotuĩka nduma;ũrokĩrorereria ũtheri na ũwage,o na ndũkanakĩone imone cia kĩroko:Nĩ ũndũ ndũigana kũhinga mĩirigo ya nda ya maitũ,na ndũkĩigana gũthiĩkĩrĩria maitho makwa matikonane na thĩna.Ĩ nĩ kĩ kĩagiririe ngue o ndaciarũo?nĩ kĩ kĩagiririe nduĩkane o ndoima nda?Nĩ ũndũ kĩ niĩ ndaamũkĩirũo maru-inĩ,kana ngĩamũkĩrũo nyondo-inĩ, atĩ nĩguo ngĩongage?Tiga nĩ ũguo, rĩu nĩ gũkoma ingĩkomete ngakira;rĩu ingĩrĩ toro; nĩ kũhurũka ingĩhurũkĩte,Hamwe na athamaki na ene-kĩrĩra a mabũrũri,arĩa meakĩire kũrĩa gũtarĩ andũ kwĩ na ihooru;Kana ngagĩa hamwe na anene arĩa maarĩ na thahabu,arĩa-ni maaiyũrĩtie nyũmba ciao betha.O na nĩ kaba itangĩatuĩkire mũndũ, ’haane ta kĩhuno gĩte,nduĩke ta twana tũrĩa tũtarĩ twona ũtheri.Kũu-rĩ, arĩa aaganu nĩmatigĩte gocogoco,o na ningĩ kuo arĩa anogu nĩ kũhurũka mahurũkaga.Kũu-rĩ, andũ arĩa anyite mĩgwate maarahĩte o hamwe,matigambagio nĩ mũgambo wa mũnyabara.Andũ arĩa matarĩ igweta, gwata arĩa marĩ, othe me kuo,o na ngombo ĩgatiga gwathagwo nĩ mũmĩathi.Nĩ ũndũ kĩ ũtheri ũheagwo mũndũ wa kĩnyamaro,muoyo-rĩ, ũgakĩheagwo arĩa maikaraga me na ũcũngũ ngoro,O arĩa meriragĩria gĩkuũ, na gĩtingĩũka,na makĩenjagĩrĩra mũno o na gũkĩra managĩ marĩa mahitharu,Arĩa-ni makenaga, magakenũrũrũka,makaigua wega mũno, maakinyĩrĩra mbĩrĩra?Nĩ ũndũ kĩ ũtheri ũkĩheagwo mũndũ ũũrĩirũo nĩ njĩra,mũndũ mũhingĩrĩrie nĩ Ngai?Amu-rĩ, ithenya rĩa ndĩe irio no gũthũmũka gũũkaga ho.Na mũraramo wakwa ũitũrũrũkaga o ta maĩ.Amu ndetigĩra ũndũ, norĩo ũkũngorerera,ũndũ o ũcio ngũiguĩra guoya, noguo ũnginyagĩrĩra.Ndihotaga kũhorera, kana gũkirĩrĩria, o na kana kũhurũka;no gĩtangĩko gĩũkaga.HĨNDĨ ĩo Elifazu, ũrĩa Mũtemani, agĩcokia, akĩũria atĩrĩ,Mũndũ ũgeria gũkũgwetera koigo-rĩ, hihi wanoga?ningĩ nũ ũngĩkĩhota kwĩgiria ndakaarie?Atĩrĩrĩ, wee-rĩ, nĩ andũ aingĩ wanaruta ũhoro,na moko marĩa maregeru nĩwe wanamekĩra hinya.Ndeto ciaku-rĩ, nĩcio cianatiirĩrĩra ũrĩa wendaga kũgũa,maru marĩa magondoku, nĩwe ũratũire ũmomagĩrĩria.Ĩndĩ rĩu wakinyĩrĩrũo nĩ maũndũ wee, nĩ kũũrũo worũo nĩ hinya;wakĩhutio nĩmo wee, no kũmaka wamaka.Mwĩhoko waku githĩ ti gwĩtigĩra Ngai, kũu ũtũire ũmwĩtigĩrĩte;wagĩrĩru wa mĩthiĩre yaku githĩ tiguo kĩĩrĩgĩrĩro gĩaku?Ta ririkana atĩrĩ, nĩ mũndũ ũrĩkũ wanatoma atarĩ ũũru ekĩte?kana arĩa arũngĩrĩru-rĩ, nĩ na kũ maanakĩgatĩka?Niĩ, ũrĩa nyonete, no atĩ arĩa marĩmaga waganuna kũhanda makahanda kĩnyamaro, nocio magethaga.Acio nĩ kũninwo maninagwo nĩ mĩhũmũ ya Ngai,magatomio nĩ itiiha rĩa marakara make.O hĩndĩ ĩrĩa mũrũthi ũrathunguruma, o hĩndĩ ĩrĩa ngatia ĩrĩ ũrũme ĩrararama-rĩ,magego ma mĩrũthi ĩo mĩĩthĩ nĩ kũhehenjwo mahehenjagwo.Mũrũthi ũrĩa mũkũrũ ũgagĩkua nĩ kũũrũo nĩ ndĩa,nacio ciana cia ngatia ĩrĩa ya mũgoma ikahurunjũka.Gwĩ kohoro kaanginyĩrĩire na ngunguĩ,matũ makwa magĩkaigua ta karaheehanwo.Ndarĩ na macũrania njĩkĩrĩtwo nĩ cioneki cia ũtukũ,ihinda rĩrĩa andũ magwatagwo nĩ toro mũnene;Ngĩnyitwo nĩ guoya, o na kĩinaino,mahĩndĩ makwa mothe magĩgĩthingitha.Na hĩndĩ ĩo uthiũ-inĩ wakwa hakĩhĩtũkĩra roho;njuĩrĩ ciakwa ngĩigua ta ikũgũũka.Nakĩo kĩndũ kĩu gĩkĩrũgama, no ndiahotire gũkũũrana ũrĩa kĩhaana;maitho-inĩ makwa no kĩhũmba haarĩ:gwakirĩte ngiria, na ngĩcoka ngĩigua mũgambo, ũkiuga,Mũndũ na nĩagakua-rĩ, githĩ aahota gũtuĩka mũthingu harĩ Ngai?mũndũ-rĩ, aahota gũtuĩka mũtheru harĩ Ũrĩa wamũũmbire?Atĩrĩrĩ, o kinya ndungata iria ciake, we ndaciĩhokaga;o gwata araika acio ake, onaga ta mahĩtagia:Githĩ makĩria ti andũ, aya atũũri nyũmba cia ndaka,itina ciacio ciakĩtwo o rũkũngũ-inĩ,na nĩmamemendekaga ta ciĩhuruta?Gatagatĩ-inĩ ka rũcinĩ na hwaĩ-inĩ gũthuthĩka magathuthĩka,gũthira magathira tene na tene na matekũrũmbũiyo.Githĩ mũkanda wa hema yao to kwambũrũo wambũragwo thĩinĩ wao?nĩ gũkua makuaga, na magakua matarĩ mohĩga.Ta gĩĩtane; nĩngarĩ kũrĩ ũngĩgwĩtĩka?acio atheru-rĩ, nĩ ũrĩkũ ũngĩmwangĩra?Amu kĩng’ũrĩko kĩa ngoro nĩ kũũraga kĩũragaga kĩrimũ,mũndũ mũkĩgu-rĩ, gĩtubunyĩko no kũmũninithia.Ndanona mũndũ kĩrimũ akĩgwata na mĩri:no rĩrĩ, o rĩmwe ngĩruma ũikaro wake.Ciana ciake nĩiraihĩrĩirio nĩ ũhonokio,igakĩhũhũcagwo gũgĩcirũo thome-inĩ,na itingĩona wa gũciteithũra.Magetha ma cio, mũndũ ũrĩa mũhũtu nĩwe ũmarĩaga,akĩmoyagĩra o mĩigua-inĩ ya rũgiri-inĩ rũacio,nacio indo ciacio ikoragwo ciathamĩirio kanua nĩ mũtego.Nĩ ũndũ-rĩ, ũũru ti kuuma uumaga tĩri-inĩ,na thĩna ti kũmera ũmeraga thĩ,No rĩrĩ, andũ maciaragwo marĩ a kuonaga thĩna,o ta ũrĩa thandĩ cia mwaki irĩ o cia gũthang’ata.Korũo nĩ niĩ-rĩ, nĩ Mũrungu ingĩrongoria,’he Ngai ũhoro wakwa,O we ũrĩa wĩkaga maũndũ manene matangĩtuĩrĩka,maũndũ me magegania matangĩtarĩka;O we ũrĩa uuragĩria thĩ mbura,agagĩtũmaga mĩgũnda yarahe maria.Andũ arĩa matetũũgĩragia amaigaga handũ hatũũgĩru,nao arĩa marĩ na kĩeha maambatagio makaigwo ũhonokio-inĩ.Methugunda ma andũ arĩa aara nĩ gũthatia amathatagia,moko mao magakĩremwo nĩ kũhingia ũndũ ũrĩa ũmabatairie.Nĩ kũgwatia agwatagia andũ arĩa ogĩ na wara wao ene,andũ arĩa ahĩngĩcanu-rĩ, ũrĩa macirĩire gwĩka ũgakĩrĩgarĩgio.Matũngagwo nĩ nduma mũthenya,na mũthenya barigici makahambataga o ta arĩ ũtukũ.Nĩ kũhonokania ahonokanagia harĩ rũhiũ rũrĩa ruumaga tũnua twao,agakĩhonokia mũndũ ũrĩa mũkĩa guoko-inĩ kwa ũrĩa wĩ na hinya;Ũrĩa mũhũthũ agakĩgĩa na kĩĩrĩgĩrĩro,naguo wogogani ũkehumba kanua.Atĩrĩrĩ, mũndũ ũrarũithio nĩ Ngai nĩwe wa gũkena:tondũ ũcio-rĩ, ihũra rĩa Mwene-Hinya menya ũrĩtirike.Nĩ gũkorũo nĩatuuragia mũndũ, agacoka akoha wega;gũtihia nĩamũtihagia, na moko make nomo macokaga kũmũhonia.We nĩegũgũteithũra o na ũrĩ na mathĩna matandatũ, ĩĩ-ni,o na wakorũo wĩ na mũgwanja, gũtirĩ ũũru ũngĩkũhutia.Hingo ya ng’aragu no agũkũũre harĩ gĩkuũ,na hĩndĩ ya mbaara agũkũũre hinya-inĩ wa njomo.Ũgũtũũra ũhithĩtwo mĩario mĩũru ĩhaana ta rũcamiũ,na gwoka mwanangĩko, wee ndũkawĩtigĩra.Mwanangĩko-rĩ, na ng’aragu, no gũthekerera ũrĩcithekagĩrĩra,o na ndũrĩĩtigagĩra nyamũ njũru iria ii mabũrũri-inĩ.Amu ũgũtũũra wĩ karĩko na mahiga ma werũ-inĩ,o nacio nyamũ cia gĩthaka itũũre ciiguaine nawe.Ũrĩikaraga ũũĩ atĩ hema-inĩ yaku kũrĩ o na thayũ,na wathiĩ kũrora kiugũ gĩaku ũrĩkoraga gũtirĩ kĩndũ kĩũrĩte.O na ningĩ ũgũtũũra ũmenyete atĩ mbeũ yaku nĩ kũingĩha ĩkaingĩha,rũciaro rũaku rũtuĩke rũingĩ ta nyeki ya thĩ.Ũgakinya ithikĩro-inĩ rĩaku ũhingĩtie ũkũrũ,o ta ũrĩa gĩtĩa kĩa ngano kĩinũkagio hingo ya kũgetha yakinya.Ũhoro ũcio-rĩ, ithuĩ nĩtũũthuuthuurĩtie, tũgakora nĩguo;kĩũigue wee, na ũwĩmenyere.HĨNDĨ ĩo Ayubu agĩcokia akiuga atĩrĩ,Na arĩ korũo gĩtubunyĩko gĩkĩ ndĩ nakĩo nĩ kũgerũo kĩgeretwo,na mũtino ũyũ nyonete ũkagerekanio nakĩo ratiri-inĩ!Amu wakorũo wĩ mũritũ kũrĩ mũthanga ũrĩa wĩ maria-inĩ marĩa manene:nĩkĩo niĩ njarĩtie ndeto itekũigeterera.Tondũ rĩrĩ, nĩ mĩguĩ ya Mwene-Hinya ĩndonyete,ũrũrũ wayo nĩguo roho wakwa ũranyua;matebebia ma Ngai nĩmo methabĩte harĩ niĩ ma’harũkire.Njagĩ-rĩ, nĩĩgĩkayaga ĩrĩkĩtie gũkinya nyeki-inĩ?ndegwa nĩyanagia rĩrĩa ĩtuĩrĩirũo?Kĩndũ gĩtarĩ mũcamo nĩkĩngĩrĩĩka gĩtekĩrĩtwo cumbĩ?kana rũrenda rũa itumbĩ-rĩ, rũrĩ na mũrĩo?Ngoro yakwa nĩĩrarega kũihutia;harĩ niĩ nĩ ta irio ii magigi.Ĩ korũo ndetĩkĩrio ũndũ ũrĩa ndĩrahoya!korũo Ngai aanjĩtĩkĩria ũndũ ũrĩa ngwĩrirĩria!Na nĩguo atĩ Ngai etĩkĩre kũ’memenda;arekererie guoko gwake, a’ng’ũrie!Hĩndĩ ĩo ndingĩaga kũnyamarũka o na rĩu;ĩĩ-ni, nĩ gũtũrũha ingĩtũrũha, o ngĩtuuragwo nĩ ruo rũtangĩnjiguĩra tha:nĩ gũkorũo ndirĩ ndakaana ciugo cia Ũrĩa Ũmwe Mũtheru.Kaĩ hinya wakwa ũkĩrĩ ũrĩkũ, atĩ ndahota gweterera?ithirĩro rĩakwa narĩo nĩ rĩrĩkũ, atĩ nĩguo ngirĩrĩrie?Hinya wakwa ũkĩrĩ guo hinya wa mahiga?mwĩrĩ wakwa anga nĩ wa kĩgera kĩa rũthuku?Ũndũ kũrĩ, anga ti atĩ thĩinĩ wakwa wĩteithia nĩ mũthiru,ngakĩingatĩrũo kĩhonia o kũingatĩrũo?Mũndũ ũkiriĩ kũhooteka-rĩ, nĩaagĩrĩirũo nĩ gũtugĩrũo nĩ mũratawe,o na gwatuĩka mũtugwo nĩ ũrĩa ũratiga gwĩtigĩra Mwene-Hinya.Ariũ a awa nĩ kũngarũka mangarũkĩte ta karũũĩ,o ta mĩkuru ya tũrũũĩ tũrĩa tũhũaga,Tũrĩa tũkoragwo tuunjugũkĩte nĩ makangaĩ ma mbarabu,na tondũ wa tharunji ĩrĩa ĩthirĩire thĩinĩ watuo,Ningĩ hĩndĩ ĩrĩa twagwata ũrugarĩ, tũkamica;gwakĩara-rĩ, tũkang’ario kũrĩa tũrĩ.Ng’endo iria igendagĩra kũu tũrĩ nĩikerũraga na harĩ tuo,igacoka ikaambatania na werũ, igakĩũrĩra kuo.Ng’endo cioimĩte Tema nĩciatũroragĩrĩria,mbũtũ iria cioimĩte Sheba nacio nĩciatũtanyaga;Igĩgĩconoka, nĩ ũrĩa ciatwĩrĩgĩrĩire,na igĩkinya ho, igĩkĩgegeara.Nĩ amu rĩu inyuĩ na inyuĩ mũtuĩkĩte a tũhũ;nĩ icanjama muonete, mũgatebeba.Nĩngarĩ njugire, ’Hei kĩndũ?kana, Mũ’hakĩrĩre na indo cianyu?Kana ngoiga, ’Hatũrai moko-inĩ ma mũmuku?kana, Ngũũrani moko-inĩ ma mĩitũ?Atĩrĩrĩi, ndutai ũhoro, na nĩngũkĩra;nyoniai harĩa ’hĩtĩirie, ngĩmenye.Ciugo iria njerekereru-rĩ, ĩ itikĩrĩ na kĩhooto!no inyuĩ mwanjirithia-rĩ, nĩ ũndũ ũrĩkũ mwandũithĩria?Anga nĩ kanua muugĩte mũkũrũithia,o na gwatuĩka atĩ ciugo cia mũndũ ũũmĩirũo tha no ta rũhuho?Inyuĩ no gũcukĩra mwana wa ngoriai mĩtĩ,mũrata wanyu-rĩ, mwamũtua kĩndũ gĩa kwendio!Rĩu-rĩ, ĩtĩkĩrai kũndora;amu ndingĩkĩhota kũhenania o mothiũ-inĩ manyu.Ta cokerai, cira ndũgagĩtuwo wogiĩ;cokerai rĩngĩ, amu ũhoro wakwa no wa kĩhooto.Githĩ rũrĩmĩ rũakwa nĩruugĩte ũhoro muogomu?karakara yakwa githĩ ndĩngĩhota gũkũũrana maũndũ ma ũgenyũ?Anga mũndũ to ta kũgererũo agereirũo ihinda rĩake rĩa gũtũũrio ita-inĩ gũkũ thĩ?namo matukũ make anga to ta matukũ ma ũrĩa mwandĩke wĩra?Niĩ-rĩ, ndariĩ ta ngombo ĩĩrirĩirie mũno kĩĩgunyĩ,ningĩ ta mũthũkũmi ũrĩa ũthethũkĩire mũcara wake.Niĩ nĩguo nduĩrĩirũo atĩ ngĩe na mĩeri ya tũhũ,na ngaathĩrĩrũo ndaarage maraara ma mĩnoga.Rĩrĩa ndakoma, njũragia atĩrĩ, Ndĩrĩũkĩra rĩ?ũtukũ ũgagĩtuĩka no mũraya, na ndaaraga ngĩanganga o nginya gũkĩe.Mwĩrĩ wakwa ũiyũirũo nĩ igunyũ na ngũmba cia tĩri;ikonde ciakwa nĩigucanagĩrĩra igĩcokaga kũgucũkana rĩngĩ.Matukũ makwa nĩmarathira na ihenya rĩkĩrĩte rĩa kanyamũ karĩa gakonjanithagia uthi tama ũgĩtumwo,nĩ gũthira marathira itarĩ na ũndũ ũrĩa ndĩĩrĩgĩrĩire.No kĩririkane atĩ muoyo wakwa no rũhuho;riitho rĩakwa rĩtigacoka kuona ũndũ mwega.Ũrĩa ũnyonaga-rĩ, riitho rĩake rĩtigacoka kũnyona rĩngĩ;maitho maku nĩmakanjerekera, na ndigakorũo ho.O ta ũrĩa itu rĩmicagĩrĩra rĩkabuĩria,ũrĩa wa gũikũrũka kwa ngoma noguo atangĩcoka kwambata rĩngĩ.Ndagacoka kũinũka mũciĩ wake,harĩa aaikaraga ndarĩ hingo agacoka kuonwo.Hakĩrĩ ũguo-rĩ, niĩ ndigũcoka kũgirĩrĩria kanua;ngwaria nĩ ũndũ wa ũrĩa roho wakwa ũgũtuurũo,ndĩĩtetere tondũ wa ũrĩa ngoro yakwa ĩĩ na ũcũngũ.Kaĩ arĩ niĩ iria rĩa maĩ, kana nyamũ ĩrĩa nene ĩtũũraga iria thĩinĩ, tondũ ũgĩtũmĩte nangagĩrũo?Rĩrĩa ndoiga, Ũrĩrĩ wakwa nĩguo ũgũtũma ’nyamarũke,atĩ kĩrumia nĩkĩo kĩngĩhoreria kĩeha kĩrĩa ndĩ nakĩo-rĩ,Hĩndĩ ĩo wee ũgakĩ’makagia na iroto,na ũkandua nda na cioneki,Ngoro yakwa ĩgagĩthura nĩ kaba gũitwo,kaba gũkua kũrĩ gũikara o na mahĩndĩ maya.Muoyo nĩ gũthũũra ndĩũthũũrĩte; ndikwenda gũtũũra hingo ciothe;tigana na niĩ, nĩ amu matukũ makwa no ma tũhũ.Mũndũ-rĩ, nĩ kĩ, o na tondũ ũkĩmũtuaga wa bata,na ũkamwĩkĩra ngoro-inĩ yaku,Ningĩ ũkamũrokagĩra o rũcinĩ o rũcinĩ,na gũkaaga kahinda ũtarĩmũroragia?Nĩ hingo ĩigana atĩa ũgũikara o ũkĩmbaraga,na ũtangĩndiga nyone kahinda ga kũmeria mata?O na ingĩkorũo ’hĩtĩtie-rĩ, ndatuĩka nĩ ũndũ ũrĩkũ ngwĩkĩte, wee mũcũthĩrĩria wa andũ?ũnjigĩte nĩkĩ nduĩke mũhĩnga wa gũkũhĩngaga,ngakĩya kũigua nditũhĩte ta gĩkama?Nawe nĩ kĩ gĩkũgiria ũnjohere wĩhia wakwa, waganu wakwa ũkĩweherie?amu rĩu no gũkoma ndĩrĩkoma tĩri-inĩ,nawe kũnjaria nĩũkanjarĩrĩria, na ndigakorũo ho.HĨNDĨ ĩo Bilidadi, ũrĩa Mũshuhi, agĩcokia, akĩũria atĩrĩ,Nĩ hingo ĩigana atĩa ũgũikara ũkiugaga maũndũ ta macio,nacio ciugo ciaku igatuĩka ta kĩhuhũkanio?Kaĩ Mũrungu ahong’oraga cira?kana we Mwene-Hinya nĩangĩkĩogomia kĩhooto?O na gwatuĩka atĩ ciana ciaku nĩciamwĩhirie,nake agĩcirekereria igwatwo nĩ haaro ya ũremi wacio-rĩ,Ũngĩĩtĩkĩra kũrongoria Mũrungu na kĩyo,na wĩthaithanĩre harĩ Mwene-Hinya-rĩ;Ũngĩkorũo wee wĩ mũtheru na wĩ mũrũngĩrĩru,ndarĩ hĩndĩ atangĩhindũka nĩ ũndũ waku,agĩtũme ũtũũro waku wa ũthingu ũikare wĩ mũhorohu.O na gwatuĩka kĩambĩrĩria gĩaku no kĩnyinyi,thutha waku nĩ gũthegea ũgathegea mũno.Ta no gĩĩke atĩrĩ, ũũrĩrĩrie ũhoro harĩ mariika marĩa ma tene,ũkĩrũmbũiye maũndũ marĩa maatuĩrĩtĩo nĩ maithe mamo.(Amu ithuĩ tũrĩ o ro andũ a ira, tũtirĩ ũndũ tũũĩ,nĩ gũkorũo matukũ marĩa tũikaraga gũkũ thĩ mathiraga ta kĩĩruru.)Acio githĩ matingĩkũruta, makũhe ũhoro,matumũke na ndeto iria ii ngoro ciao?Atĩrĩrĩ, irura-rĩ, rĩahota gũkũra hatarĩ ndaka?ithanjĩ nĩrĩngĩgĩkũra hatarĩ maĩ?Hĩndĩ o ĩo rĩrĩ o iruru, o rĩtanakinya rĩa gũtuwo,no kũũma rĩngĩũma mbere ya mahuti marĩa mangĩ mothe.Noguo njĩra ihaana cia arĩa othe mariganagĩrũo nĩ Mũrungu,nakĩo kĩĩrĩgĩrĩro kĩa mũndũ ũtatĩĩte Ngai noguo gĩgatoma;Wĩrĩgĩrĩro wake nĩ gũtuĩka ũgatuĩkĩra o gatagatĩ,mwĩhoko wake-rĩ, no ta rũrenda rũa mbũmbũĩ.Agetiirania na nyũmba yake, noyo ndĩrũgame;akamĩĩgwatĩrĩra, na ndĩngĩrũmĩrĩra.We ahaana ta mũtĩ mũruru ũkũrĩire handũ he riũa,na thuna ciaguo igathunĩrĩra mũgũnda;Mĩri yaguo nĩĩĩthiorereire kĩhumbu,na ĩkegwatĩrĩra harĩa he na mahiga:Na womborũo, wathengio harĩa ũrĩ,hĩndĩ ĩo handũ hau no haũkaane, hoige, Wee-rĩ, ndirĩ ndakuona.One, ũguo noguo gĩkeno kĩa njĩra yake kĩhaana,na hau tĩri-inĩ ũcio hakamera mĩtĩ ĩngĩ.Atĩrĩ, Mũrungu ndangĩte mũndũ ũtarĩ ũcuke,ningĩ ndangĩtiirĩrĩra arĩa mekaga ũũru.O na rĩu nĩarĩiyũria kanua gaku mĩtheko,na atũme mĩromo yaku yanĩrĩre nĩ gũkena.Andũ arĩa magũthũire makahumbwo nĩ thoni;ũrĩa mwaganu-rĩ, hema yake ndĩgacoka gũkorũo ho rĩngĩ.HĨNDĨ ĩo Ayubu agĩcokia akiuga atĩrĩ,Ti-itherũ nĩnjũĩ atĩ ũhoro ũcio noguo:no rĩrĩ, mũndũ angĩkĩhota atĩa gũtuĩka wa kĩhooto harĩ Mũrungu?Angĩenda kũgariũranĩra ũhoro nake,ndangĩhota kũmũcokeria kĩũria o na kĩmwe gĩa ciũria ngiri.Ngoro yake ĩĩ na ũũgĩ-ũrĩa-wa-ma, o na e na hinya mũno:nũ wanakĩmũũmĩra na agĩikara ahoroheirũo?Akĩrĩ we ũrĩa ũthengagia irĩma, na itingĩkorũo ikĩmenyaagĩciturũra nĩ ũrĩa arakaire;Na nowe ũthukathukaga thĩ ĩkoima handũ hayo,itugĩ ciayo igakĩinaina;Na nowe wathaga riũa, rĩgatĩra kũratha,nacio njata agathinga itigathere;Na nowe watambũrũkirie igũrũ arĩ o wiki,na agathiaga agĩkinyaga makũmbĩ ma iria na makinya;Ningĩ nowe mũũmbi wa njata iria ciĩtagwo Nduba, na Karau, o na Kĩrĩmĩra,o na icungo cia igũrũ iria irĩ mwena wa gũthini;Arĩ we mwĩki maũndũ manene matangĩtuĩrĩka,o maũndũ me magegania matangĩtarĩka.Atĩrĩ, ahĩtũkagĩra o haha ndĩ, na ndingĩmuona,agathiĩ na mbere akabuĩria, na niĩ ndimenye.Kwĩnyitĩra nĩenyitagĩra: nũ ũngĩhota kũmũgiria?nũ ũngĩkĩmũũria, Nĩ atĩa ũreka?Ngai-rĩ, ndangĩcokacokia marakara make;arĩa mateithagia Rahabu no mainamĩrĩire thĩ harĩ we.Makĩria githĩ ti niĩ itangĩhota kũmũcokeria ũhoro,ngĩthure ciugo cia gũcokanĩria nake?O na ingĩtuĩka ndĩ na kĩhooto, niĩ ndingĩmũcokeria,no gũthaitha ingĩthaitha ũcio mũnjirithia.O na ingĩkorũo ndĩmwĩtĩte, nake akanjĩtĩka,o narĩo ndingĩĩtĩkia atĩ aathikĩrĩria mũgambo wakwa.Amu no kũnyuna anyunangaga na kĩhuhũkanio,akĩingĩhagia nguraro ciakwa tũhũ.Ndarekaga ’hũmũke,no kũiyũria anjiyũragia ũcũngũ.Korũo nĩ ũhoro wa hinya wa makarau ngwaria, no oige, Niĩ ũyũ!korũo nĩ cira, atĩ tũcire, no orie, Nũ ũngĩndua gĩathĩ?O na ndatuĩka ndĩ na kĩhooto, kanua gakwa mwene no kandue mwĩhia;o na ndatuĩka ndĩ mũndũ ũtarĩ ũcuke, no onanie atĩ ndĩ mũremi.O na rĩu ndirĩ hĩndĩ itarĩ mwagu-ũcuke! niĩ-rĩ, ndikwĩrĩrĩra;muoyo wakwa nĩ gũtirika ndĩũtirikĩte.Ũhoro no ũmwe; tondũ ũcio nĩngiugĩte atĩrĩ,Aninaga arĩa aagu-ũcuke o na arĩa aaganu o ũndũ ũmwe.Korũo nĩ mũmitĩko ũhobanĩirie andũ ũkamamitũra-rĩ,we no athekerere arĩa matarĩ na wĩhia nĩ ũguo marakĩgerio.Thĩ nĩ kũrekererio ĩrekereirio moko-inĩ ma andũ arĩa aaganu;atua-cira arĩa me kuo nĩamahumbĩte mothiũ:aagĩkorũo tiwe, nũ?Matukũ makwa nĩmarathira na ihenya rĩkĩrĩte rĩa mũkinyia-wa-ũhoro;no kũhuhũka mahuhũkaga; matirĩ mũnyaka wonekaga.Mabuĩragia magathiĩ, ta tũmacua tũrĩa tũhiũhi mũno,kana ta hũngũ ĩgĩcuhũkĩra ndĩa yayo.Ndoiga, Nĩngwĩriganĩria kĩeha kĩrĩa ndĩ nakĩo,nĩngũgĩtiga gũtuka gĩthiithi, ngenyũkeNdoiga ũguo-rĩ, ngagĩĩtigĩra mathĩna maya ndĩ namo;nĩnjũĩ ndũriuga atĩ ndiĩhĩtie.Ndirĩ hĩndĩ itarĩtuwo o mwĩhia;ngũkĩĩnogia tũhũ nĩ ũndũ kĩ?O na ingĩĩthamba na maĩ ma tharunji,na moko makwa ndĩmatherie o mũno mũno,Wee ndũrĩ hingo ũtangĩndikia gĩcoro-inĩ,nguo ciakwa mwene i’nyire.Amu-rĩ, we to mũndũ ta niĩ, atĩ ndahota kũmũhũndũrĩra ũhoro,tũrokanĩre tũcire tũteithũranwo.Gũtirĩ wa gũtũtuithania,atĩ atũigĩrĩre guoko gwake ithuerĩ.Ta nĩanjehererie rũthanju rũake,itebebia rĩake rĩgĩtige kũndua nda:Hĩndĩ ĩo ndakĩaria, na itekũmwĩtigĩra;nĩ amu ngoro-inĩ yakwa ti ũguo ndariĩ.Ngoro yakwa nĩĩgĩĩte na kĩnyiria nĩ gũtũũra muoyo:nĩngwĩtetera itekwĩrigĩrĩria;ngwaria nĩ ũrĩa ngoro yakwa ĩĩ na ũcũngũ.Ngwĩra Ngai atĩrĩ, Tiga gũkĩndua mwĩhia;nyonia ũndũ ũrĩa ũrandũithĩria.Githĩ wona arĩ wega ũhinyanĩrĩrie,ũrurũke wĩra wa moko maku,nakĩo kĩrĩko kĩa andũ arĩa aaganu ũkĩmũrĩkĩre?Anga maitho maku no ta ma mwĩrĩ,kana muonere waku anga ũkĩrĩ ta wa mũndũ?Anga matukũ maku namo no ta ma mũndũ,mĩaka yaku anga no ta matukũ ma andũ,Tondũ ũrakĩũrĩrĩria waganu wakwa,na ũgatuĩria ũrĩa ’hĩtĩtie?Na no ũkĩũĩ ndirĩ mwaganu,ningĩ gũtirĩ ũngĩhota gũteithũra mũndũ guoko-inĩ gwaku.Moko maku nomo maangũmbanirie, ũgĩkĩnyũmbaũkĩndũngania mbarĩ ciothe; ningĩ rĩu ũgacoka kũnyananga.Ta no kĩririkane atĩ wanyũmbire ta rĩũmba:ningĩ nĩũcoke ũndue o rũkũngũ?Anga ndwanyonoririe ta iria,ũgĩcoka ũkĩ’matia ta makindi marĩo?Wa’humbĩrire na rũũa na nyama,na ũkĩndathĩkania na mahĩndĩ na mĩkiha.Wanjĩtĩkĩririe kũgĩa na muoyo, na gũtuga ũkandugaga,naguo ũmenyereri waku noguo ũtũirie roho wakwa.No rĩrĩ, maũndũ maya-rĩ, ũgĩkorũo o ũmahithĩte ngoro-inĩ yaku;nĩnjũĩ atĩ ũhoro ũyũ ũtũire o naguo.Ndahĩtia, nĩũnjĩkagĩra rũũri,na ndũngĩnjohora ũtige kũnjũria waganu wakwa.Ndakĩagana-rĩ, kaĩ ndĩ na mũtino mũnene-ĩ!na ndatuĩka mũthingu, o narĩo ndingĩinamũra mũtwe,nĩ ũrĩa ’nyararĩkĩte o ngĩonaga mĩtandiũko ĩno ndĩ nayo.Na mũtwe wakwa wetiira-rĩ, wee ũgakĩnguĩma ta mũrũthi,ũkanjĩka o rĩngĩ maũndũ ma kũgegania.Nĩ gwĩthĩhia wĩthĩhagia aira aku a kũnyumbũra,o ũkĩngĩragĩrĩria mang’ũrĩka maku;ngakĩharũkagĩrũo nĩ ita o igĩkũũranaga na ingĩ.Nĩ ũndũ ũrĩkũ wagĩtũmire ũndute ihu-inĩ?nĩ gũtuĩkana ingĩatuĩkanire, na ndionwo nĩ maitho ma mũndũ o na ũmwe:Ingĩatuĩkĩte ta itarĩ ndagĩa;no gũkuuo ingĩakuuirũo ndwarũo mbĩrĩra-inĩ o ndoima ihu-inĩ.Matukũ makwa githĩ to manyinyi? No gĩtige;tigana na niĩ, nĩguo ngenyũke hanini,Itanathiĩ kũndũ kũrĩa itagacoka kuuma,bũrũri ũrĩ nduma, gwata ĩrĩa nene ya gĩkuũ;Nĩguo bũrũri ũrĩa wĩ nduma ndumanu, no ta nduma yo nyene;ũrĩa ũtũũraga o nduma ya gĩkuũ, ũkaaga ũndũ o na ũrĩkũ mũhaarĩrie,na ũtheri wakuo ũhaananaga o na nduma.HĨNDĨ ĩo Zofaru, ũrĩa Mũnaamathi, agĩcokia akĩũria atĩrĩ,Ũingĩ wa ciugo-rĩ, githĩ ndũngĩgĩcokeka?nake mũndũ ũiyũirũo nĩ ndeto no atuĩke mũhootu?Andũ no mekirĩre nĩ ũndũ wa mwĩraho ũcio wĩ naguo?wakĩaria ũhoro wa kĩnyarari-rĩ, githĩ ndũrĩ mũndũ ũngĩgũconorithia?Amu wee, ũrĩa ũkuuga, nĩ ũũ: Ũhoro wakwa nĩ ũrĩa mũkembu,o na niĩ ndĩ mũtheru maitho-inĩ maku.Na arĩ korũo Ngai aaria arĩ we,atumũre mĩromo yake agũtarũre!Na acoke akuonie maũndũ marĩa ma hitho ma ũũgĩ-ũrĩa-wa-ma,nĩ gũkorũo ũũgĩ ũrĩa mũkinyanĩru nĩ wa mĩtunda mĩingĩ!Wamenya atĩ Ngai akũrĩhĩtie irĩhi inyinyi gũkĩra ũrĩa waganu waku wagĩgĩirũo.Githĩ wee wahota gũtuĩria maũndũ marĩa marikĩru ma Ngai?Mwene-Hinya-rĩ, maũndũ make wee wahinyia o kũmahinyia?Ũhoro wake ũtũũgĩire ta igũrũ; wee nĩ atĩa ũngĩĩĩkĩra?kũrika ũrikĩte gũkĩra kwa-ngoma; wee nĩ ũndũ ũrĩkũ ũngĩĩmenyera?Mũigana waguo nĩ mũraya kũrĩ thĩ,na ũkaarama kũrĩ iria rĩrĩa inene.Aatua kũhungurĩra harĩ andũ akĩmahingagĩra kĩoho-inĩ,na etanĩre cira-rĩ, nũ ũngĩkĩhota kũmũgiria?Amu andũ arĩa a tũhũ, we nĩamoĩ;waganu no akĩwonaga, o na atawĩcũranĩirie.No andũ-rĩ, amu nĩ ibĩgĩ o ũguo, nĩ kwaga maagĩte meciria;ĩĩ-ni, mũndũ aciaragwo atariĩ ta gĩcaũ kĩa ndigiri ya gĩthaka.Wee-rĩ, ũngĩerekereria ngoro yaku wega,na ũmwarĩre moko ũmũhoe,Na gwakorũo guoko gwaku nĩgũkumbatĩirie ũndũ mwaganu, ũũthengie hanene,na ndũreke ũgenyũ ũtũũre hema-inĩ ciaku;Ũngĩĩka ũguo-rĩ, no ũtiire ũthiũ waku ũtarĩ na kaũũgũ,ĩĩ-ni, no wĩkindĩre, na ũtige gwĩtigĩra.Kĩnyamaro gĩkĩ wĩ nakĩo nĩ kũriganĩrũo ũngĩriganĩrũo nĩkĩo;wakĩririkana, no gũtuĩke ta ũrĩa mũiyũro wa maĩ ũririkanagwo ũrĩkĩtie kũhĩtũka.Mũtũũrĩre waku ũngĩtheraga gũkĩra mũthenya barigici,o na kũngĩgĩa nduma, yatuĩka ta ũtheri wa kĩroko.Watũũra o na mwĩhoko nĩ ũndũ ũkĩrĩ na kĩĩrĩgĩrĩro;ũngĩng’etangagia ũrĩa gũtariĩ, ũgĩcokaga kũhurũka na mwĩgangaro.O na gũkoma ũngĩkomaga, gũtarĩ ũngĩkũiguithia guoya;ĩĩ-ni, o na nĩ andũ aingĩ mangĩĩendagĩrĩria harĩ wee.Ĩndĩ andũ arĩa aaganu-rĩ, maitho mao no mamicĩrĩre,nao nĩ kwaga makaaga harĩa mangĩangĩra;ũndũ ũrĩa makerĩgĩrĩra no kuumwo nĩ muoyo.HĨNDĨ ĩo Ayubu agĩcokia ũhoro akiuga,Kaĩ no kwĩrũo nĩ inyuĩ kĩrĩndĩ inyuiki-ĩ!ũũgĩ-ũrĩa-wa-ma ũgathiranĩra na inyuĩ o rĩrĩa mũgakua!No rĩrĩ, niĩ na niĩ ndĩ na meciria o ta inyuĩ;niĩ ti atĩ ndĩ kĩrimũ kũrĩ inyuĩ:maũndũ ta macio nũ ũtamoĩ?Niĩ-rĩ, nĩ kũhaana ’haanĩte ta ũrĩa ũtuĩkĩte itheko harĩ andũ a kwao,o niĩ mũndũ wathathayagia Ngai, nake akamwamũkĩria;mũndũ mũthingu, o ũrĩa ũtarĩ ũcuke-rĩ, agagĩtuĩka itheko rĩa gũthekagĩrĩrũo.Ũrĩa ũtũire earaganĩtie-rĩ, we agĩĩciria, mũtino wene nĩ kũũraria aũraragia;kĩrario kĩu gĩtũũraga kĩĩhaarĩrĩirie arĩa magũrũ mao matirũkaga.Hema cia atunyani nĩcio ciikaraga igaacĩire;andũ arĩa marakaragia Mũrungu-rĩ, nĩo maikaraga na mwĩhoko;moko-inĩ mao Ngai nĩaitagĩrĩra indo.Ta no kĩũrie nyamũ, nacio ikũrute ũhoro;kĩũrie nyoni cia rĩera-inĩ, o nacio nĩigũkwĩra.Kana ũkĩarĩrie thĩ, nayo nĩĩgũkũruta;o gwata ciũngũyũ cia iria-inĩ nĩigũkuumbũrĩra.Indo icio ciothe-rĩ, nĩ kĩrĩkũ gĩtoĩatĩ nĩ guoko kwa Jehova gwĩkaga ũguo?Nake, muoyo wa kĩndũ gĩothe gĩtũũraga ũrĩ o rũhĩ-inĩ rũake,o gwata mĩheehũ ya mĩĩrĩ ya andũ othe.Githĩ gũtũ gũtiroragia ciugoo ta ũrĩa karakara ĩĩcamagĩra irio?Ũũgĩ, atĩ, wĩ na athuri arĩa akũrũ,na kũraihia matukũ nĩkuo kwene ũtaũku.Atĩrĩrĩ, ũũgĩ o na ũhoti, mwene cio nĩ Ũcio;ũtaaro o na ũtaũku-rĩ, nĩwe wĩ nacio.We nĩamomoraga, gũkarema gũcoka gwakĩka;ahingagĩra mũndũ, na kũmũhingũrĩra gũtingĩhoteka.We-rĩ, nĩarigagĩrĩria maĩ, namo makahũa;rĩrĩ rĩngĩ akamatũma, magagĩtugũrania thĩ.Nĩwe mwene hinya o na mũhingia wa maũndũ;mũhenio na mũhenania, erĩ no ake.Ene-kĩrĩra, amatwaraga agathiĩ nao marĩ acume,na atui-cira nĩatũmaga matuĩke irimũ.Wohani wa athamaki nĩaũregerũraga,nao ene akamoha njohero na mũkwa.Athĩnjĩri-Ngai o nao, amatwaraga agathiĩ nao marĩ acume,na akang’aũra andũ arĩa njamba.Andũ arĩa mehokeirũo ũciri, nĩaagaagagia mĩario yao,na athuri akamatunya ũthurania.Anene-rĩ, nĩ kũmaagithia amaagithagia bata,na nĩaregeragia ndoho cia andũ arĩa me hinya.Aguũragia maũndũ marĩa marikĩru akamaruta nduma-inĩ,gwata nduma ĩrĩa nene ta ya gĩkuũ akamiumĩria ũtheri-inĩ.Nĩwe ũnenehagia ndũrĩrĩ, agacoka akainina;atũmaga ndũrĩrĩ ithegee, na agacoka agacitwara ũkombo-inĩ.Atongoria a irĩndĩ cia thĩ, nĩamaagaagagia meciria,agatũma matororage baraganya-inĩ, o kũrĩa gũtarĩ njĩra;Magatũũra mahambatangaga nduma-inĩ matarĩ ũtheri mangĩona,agagĩtũma matũgũgage ta mũndũ mũrĩu.Atĩrĩrĩ, maũndũ macio mothe riitho rĩakwa nĩrĩmonete,gũtũ gwakwa nĩkũmaiguĩte na gũgataũkĩrũo nĩmo.Ũrĩa inyuĩ mũũĩ, o na niĩ nĩndĩũũĩ:niĩ ti atĩ ndĩ kĩrimũ kũrĩ inyuĩ.No niĩ-rĩ, ndenda njarie na Mwene-Hinya,Mũrungu nĩwe ngwĩrirĩria tũcire nake.Inyuĩ-rĩ, mũrĩ athondeki ndeto cia maheni,inyuothe mũrĩ o ahuhi-aimbia.Na arĩ korũo mwetĩkĩra gũkira ki!ũguo watuĩka ũũgĩ harĩ inyuĩ.Rĩu iguai ihooto ciakwa,thikĩrĩriai ndeteri ici cia mĩromo yakwa.Nĩ Mũrungu mũracirĩrĩra na wogogi?na nĩ ũndũ wake mũraaria ũrĩa-ma?Nĩ kũmũtĩa mũmũtĩĩire maũthĩ?nĩ Mũrungu mwendete kũrũĩrĩra?Angĩkĩmũtuĩria-rĩ, ũguo watuĩka wega?kana nĩmũngĩmũhenia, ta ũrĩa mũndũ ahenagia ũrĩa ũngĩ?We ndarĩ hingo atarĩmũkũma,mwatuĩka a gũtĩanĩra maũthĩ na hitho.Githĩ ũtũũgĩru wake ndũngĩgĩtũma mũmake,na mũgũĩrũo nĩ guoya nĩ ũndũ wake?Mĩgambo ĩo yanyu ya ũcamba nĩ thimo hũthũ o ta mũhu,ihooto cianyu no ta mĩĩgito ya rĩũmba.Ta ĩkirĩrei, mũndige, niĩ ndĩĩarĩrĩrie,o ũrĩa ndĩĩkĩona, nyone!No kwĩrĩa ngwĩrĩa mwĩrĩ wakwa na magego,ngũkĩanĩka muoyo wakwa na hĩ.Kũnjũraga nĩekũnjũraga; ndirĩ ũndũ ũngĩ njetereire;no ndirĩ hingo itegũtiirĩrĩra ikĩro ciakwa ndĩ o harĩ we.Ũndũ ũyũ naguo nĩguo ũgũtuĩka wa gũtũma ’honoke,atĩ gũtirĩ gĩthagathago kĩngĩkinya mbere yake.Ta gĩthikĩrĩriei ũhoro wakwa wega,ũguo nguuga-rĩ, ta nĩũtonye matũ manyu.Cira wakwa nĩndĩũthuranĩire; nĩnjũĩ atĩ ngũkorũo ndĩ o wa kĩhooto.Nũ ũngĩhota kũngararia?korũo nĩkũrĩ, no gũtumia ngũgĩtumia, nduĩkane.No rĩrĩ, ndigithia o maũndũ maya merĩ,na ndigũkĩĩhitha ũthiũ waku:Atĩrĩ, guoko gwaku, kweherie haraya na niĩ,narĩo itebebia rĩaku, reke rĩtige kũndua nda.Hĩndĩ ĩo no gĩĩtane, na nĩngwĩtĩka;kana ũreke niĩ njarie, nawe ũnjokerie.Nĩ rĩrĩ, mawaganu makwa, na mahĩtia, nĩ maigana?wĩhia wakwa, o gwata ũhĩtia-rĩ, kĩ’menyithie.Wĩhithĩte ũthiũ nĩ ũndũ kĩ,ũgakĩndua thũ yaku?Nĩũngĩgariũrana na ithangũ rĩragũrũkio nĩ rũhuho?nĩũngĩthingatana na maragara?Amu nĩ maũndũ marũrũ wandĩkĩte nĩ ũndũ wakwa,ũgakĩngaĩra igai rĩa mawaganu ndekire rĩrĩa ndarĩ mũnyinyi;Na nĩũnjohereire ndungu cia mĩtĩ magũrũ, na ũkandĩithagia ikĩro ciakwa ciothe;ũkururĩte mũkururo ũgathiũrũrũkĩria makinya ma magũrũ makwa,Niĩ mũndũ ũtuĩkĩte ta kĩndũ kĩoru, kĩrĩa kĩrathirĩrĩkĩra,akahaana ta nguo ndĩĩku nĩ tũgunyũ.Mũndũ mũciare nĩ mũndũ mũka-rĩ,aikaraga o matukũ manyinyi, namo makaiyũra mĩtangĩko.Atumũkaga ta kĩro, agacoka agatuwo;ahĩtũkaga na ihenya ta kĩĩruru, na ndangĩkindĩria.Nawe githĩ mũndũ ta ũcio wamũkũũrĩra maitho;nĩ mũndũ ta niĩ ũngĩtwara cira-inĩ atĩ tũcire nawe?Nũ ũngĩkĩhota kũruta kĩndũ gĩtheru thĩinĩ wa kĩrĩa kĩĩ gĩko?gũtirĩ o na ũmwe ũngĩhota.Kuona atĩ matukũ ma mũndũ nĩ matare, na mũigana wa mĩeri yake wee ũrĩ o naguo,ũgagĩkorũo nĩũmũtuĩrĩire mĩhaka ĩrĩa atangĩagarara-rĩ,Mũhũgũkĩre, ũgĩtige kũmũbara, nĩguo ahoroheagĩkarĩkia mũthenya wake ta mũthũkũmi.Amu mũtĩ-rĩ, nĩwĩrĩgagĩrĩrũo atĩ watemwo nĩũgacoka gũthundũra,na atĩ mathethũka maguo matingĩaga.O na mũri waguo wakũrĩra thĩ,na gĩthukĩ kĩaguo gĩatumbũkĩra tĩri-inĩ,Tondũ wa mũrukĩ wa maĩ-rĩ, nĩũgathethũka,na ũmerie honge o ta mũtĩ wa mũmerano.No mũndũ-rĩ, akuaga agathirĩrĩkĩra;mũndũ-rĩ, aarĩkia gũtuĩkana, hĩndĩ ĩo agĩaga kũ?O ta ũrĩa maĩ mahũaga magathira iria-inĩ,na ta ũrĩa rũũĩ rũhũagĩrĩra rũkang’ara,No taguo mũndũ akomaga thĩ atarĩcoka gũũkĩra:nginya o rĩrĩa igũrũ rĩkarindũka, o matirĩ hingo makahindũka,kana maramũkio moimwo nĩ toro.Na arĩ korũo nĩ kũ’hitha wetĩkĩra kũ’hitha kwa ngoma,ũtũũre ũnjigĩte hitho-inĩ, ũgĩgathirũo nĩ marakara!korũo wetĩkĩra kũndua gĩathĩ, ũgacoka kũndirikana rĩo!Mũndũ aakua-rĩ, nĩkũngĩhoteka acoke muoyo rĩngĩ?niĩ ndeterera matukũ makwa mothe ma gũtũũra ita-inĩ,o nginya hingo yakwa ya kwaũrũo ĩkinye.Hĩndĩ ĩo wetana, na niĩ ndagwĩtĩka;nĩ kwĩrirĩria ũngĩkorũo ũkĩĩrirĩria wĩra ũyũ wa moko maku.No rĩu nĩ gũtara ũtaraga makinya makwa;ũhĩtia wakwa anga to kũrĩithia ũrĩĩthanagia naguo?Wĩhia wakwa nĩ mũtonyie mondo, nayo ĩkohwo ĩkaihũrĩrĩrũo mũhũri;waganu wakwa, wee nĩ kũũhingĩra ũũhingiĩre.No rĩrĩ, o na kĩrĩma gĩkĩharaharũrũka nĩgĩthirathiraga,ndũmba ya ihiga nayo nĩĩgũũkaga.Maĩ nĩmathiragia mahiga;mũiyũro wamo nĩũikũrũkagia tĩri wa thĩ:o nawe-rĩ, nĩ kũnina ũninaga kĩĩrĩgĩrĩro kĩa andũ.Mũndũ nĩ gũtoria ũmũtoragia tene na tene, agethiĩra;ũgarũraga gĩthiithi gĩake ũrĩa kĩhaana, ũkamwĩra athiĩ.Ariũ ake macokaga gũtuĩka a gũtĩwo, na ndakoragwo oĩ;kana makanyihĩrĩrio, nowe ndangĩmenya ũrĩa marona.No gũtuurũo atuuragwo nĩ mwĩrĩ wake mwene,nayo ngoro yake mwene ĩgatũũra o ĩrĩraga.HĨNDĨ ĩo Elifazu, ũrĩa Mũtemani, agĩcokia akĩũria atĩrĩ,Mũndũ mũũgĩ-rĩ, nĩangĩgĩcokia ũhoro na ũmenyi ũtariĩ ta rũhuho?nĩangĩiyũria nda yake rũhuho ruumĩte na irathĩro?Nĩangĩgĩcira akiugaga mohoro matarĩ kĩguni,kana mĩgambo ĩtarĩ na wega ĩngĩrehe?Wee-rĩ, nĩ andũ ũraninĩra guoya,na ũkagiria maikare na wĩkĩrĩri ũrĩa wagĩrĩire harĩ Mũrungu.Kanua gaku, nĩ waganu waku ũragataara,na nĩ rũrĩmĩ rũa mũndũ mwara wĩthurĩire.Kanua gaku mwene nĩko karagũtua mwĩhia, ti niĩ;mĩromo yaku, wee mwene, nĩyo ĩrakuumbũra.Wee nĩwe mũndũ ũrĩa waambire gũciarũo?kana nĩ gũkonorũo wagĩkonorirũo o gũtaanagĩa irĩma?Wee anga ũrĩ mũthikĩrĩria wa ndundu ya Ngai?ũũgĩ nĩwe wĩrigĩirie naguo?Nĩ atĩa ũũĩ, ithuĩ tũtoĩ?nĩ ũndũ ũrĩkũ ũmenyete tũtatũire naguo?Ithuĩ tũrĩ na athuri arĩa marĩ mbuĩ, o arĩa akũrũ mũno,arĩa magĩtĩte matukũ maingĩ mũno gũkĩra thoguo.Ũthathai ũrĩa uumĩte kwĩ Mũrungu, nĩ kũũira ũũirĩte,ũkaira ũhoro ũcio ũragĩkũhutia o kahora?Ngoro yaku ĩragũikia nĩkĩ?na nĩ kĩ gĩgũtũma ũmenamenie maitho,Ũgakĩhũgũrĩra Mũrungu roho waku na rũng’athio,o kinya ũgatumũra kanua gaku na ndeto ta icio?Mũndũ akĩrĩ kĩo kĩ, atĩ ahote gũtuĩka mũtheru?ũrĩa mũciare nĩ mũndũ mũka-rĩ, akĩrĩ kĩo kĩ, atĩ ahote gũtuĩka mũthingu?Atĩrĩrĩ, o kinya arĩa ake atheru, we ndamehokaga;igũrũ o narĩo ti-itherũ maitho-inĩ make.Githĩ makĩria ti mũndũ, na nĩ mũmaramaru akabutha o kũbutha,na nĩanyuaga ũgenyũ ta ũrĩa kũnyuagwo maĩ!Atĩrĩrĩ, nĩngũkuonia ũhoro; wee ta no kĩnjigue;nguumbũra ũrĩa ndaneonera:(Nĩ ũhoro ũtũire ũheanagwo nĩ andũ arĩa ogĩmaheetwo nĩ maithe mao, nao makĩaga kũũhitha;Na nĩ arĩa maaheetwo bũrũri ũgĩtuĩka wao oiki,na gũtirĩ mũndũ mũgeni watuĩkanagia kũrĩ o:)Nĩ atĩrĩ, Mũndũ mwaganu atũũraga o atandiũkaga matukũ make mothe,mĩaka o ĩrĩa mũnyarirani agereirũo ya gũtũũra.Matũ make maikaraga o makĩiguaga mĩrurumo ĩkũmũtuĩkĩria;o rĩrĩa aikaire na thayũ akaharũkĩrũo nĩ mũtahani.Ndetĩkagia atĩ nĩagacoka kuuma nduma-inĩ;ũrĩa onaga nĩ atĩ nĩetereirũo nĩ njomo.Onaga ta angĩtuĩka wa kũũrũra ahaarage irio, oragie, Ikuoneka kũ?oĩ atĩ mũthenya ũrĩa wa nduma ũmũikarĩte ĩkuhĩ ũmwĩhaarĩrĩirie.Mĩnyamaro na ruo rũa ngoro nĩ kũmũmakia imũmakagia;igakĩmũhoota o ta atharĩkĩirũo nĩ mũthamaki wĩthagathagĩire ita:Na gĩtũmi nĩ ũndũ nĩ Mũrungu atambũrũkĩirie guoko akamũũgita,agakĩng’athĩria Mwene-Hinya-Wothe:Nĩ kũmũguthũkĩra aamũguthũkĩire na nditi eũmĩtie ngingoagwete ngo yake ĩĩ na ngundi iria ndungu:Tondũ ningĩ nĩeguĩkĩire ũthiũ wake na ũnoru,na akenoria hũnĩro na mĩnono ya rũambũ;Ningĩ nĩetũũrĩire mĩciĩ ĩrĩa yorĩte,agagĩtũũra nyũmba itangĩatũũrirũo nĩ mũndũ,ciatigairie ituĩke o irũndo cia mahiga.Ndangĩtũũra e mũtongu; indo ciake itigaikara,ningĩ kĩmera gĩake gĩtigacunjura thĩ.Ndarĩ hingo agacoka kuuma nduma-inĩ;honge ciake nĩ kũũmio ĩkomio nĩ rũrĩrĩmbĩ,nake no athiĩ arindũke nĩ mĩhũmũ ya kanua ka Ngai.Nĩatige kwĩhoka maũndũ ma tũhũ, ndakehenie,amu ũthũmbi ũrĩa akaruta ho ũgatuĩka o tũhũ.Kũhingio ũkahingio o ihinda rĩake rĩtanakinya;mathũmbĩ make matigatũũra me maigũ.Agaita thabibu ciake iteruĩte ta ũrĩa mũthabibu ũitaga,na ahũrũrũke mbũĩ ta mũtamaiyũ wa mũgũnda.Amu arĩa a thiritũ ya ithagathago matũũraga marĩ athatu,nacio hema cia arĩa endi mahaki nĩ kũrambũrũo irambũragwo nĩ mwaki.Ihu rĩrĩa magĩaga narĩo nĩ rĩa kĩũnũhu, na gũciara mageciaragĩra waganu,nda yao no ũrĩa-ma ĩthugundaga.HĨNDĨ ĩo Ayubu agĩcokia akiuga atĩrĩ,Maũndũ ta macio nĩndĩkĩiguĩte maingĩ:inyuothe mũrĩ o athathayani a kĩnyamaro!Ũhoro wa mũhũhũtĩko-rĩ, no ũrĩthira?wee nĩ ũndũ ũrĩkũ ũratũma wambarare ũgakĩnjokeria?Niĩ na niĩ ndahota kwaria o ta ũguo mũraaria;ngoro cianyu ingĩrĩ harĩa ngoro yakwa ĩrĩ,ndahota kũmũrathĩkanĩria ciugoo na ndĩmũinagĩrie mũtwe arĩ niĩ.Kanua, o na niĩ ndamũũmĩrĩria nako,ũhorerania wakwa wa mĩromo o naguo no kũmũhoreria.Ningĩ, o na ndaaria, kĩeha gĩakwa gĩtikũhorereka,na ndegiria, nĩ ũndũ ũrĩkũ ndaahũthĩrio?Ĩndĩ rĩu We nĩa’nogetie, akandua hinya:thiritũ yakwa yothe, Ngai, nĩũmĩkirĩtie ihooru.Na niĩ nĩ kũngũgũnyaria ũngũgũnyarĩtie, ũguo ũtuĩke ũira wa gũtũma ’hootwo,ũhĩnju ũyũ ndĩ naguo ũgakĩnyambararĩra, ũkanyumbũra ndĩ o ho.Nĩ kũndambura arandambura nĩ ũrĩa arakarĩte; atuĩkĩte o wa kũ’nyarira;kũhagarania nĩa’hagaranagĩria magego;mũmuku ũcio wakwa nĩ kũngũũrĩra angũũragĩra maitho.Andũ-rĩ, nĩ gwathamia manjathamagĩria tũnua twao;mangũthaga ikai o makĩnjukaga;manyũnganĩire magakĩ’harũkagĩra o hamwe.Mũrungu nĩa’nenganĩrĩte harĩ arĩa ithagathago,agakĩnjikia moko-inĩ ma andũ arĩa aaganu.Ndaikaire o ’horoheirũo, nake akĩrika kũmbebera;ĩĩ, nĩguo, nĩ kũnyita aa’nyitire ngingo, akĩndemania ngĩhehenjeka:ningĩ nĩ kũ’handa a’handĩte nduĩke cabaa wake wa kũrathagwo.Mĩguĩ yake ĩkũngora yumĩte mĩena mĩena;nĩanjatũranĩtie o higo gatagatĩ, na ndaigue tha;gwata nyongo yakwa agakĩmĩita thĩ.Andũrangĩte akanjĩkĩra mĩahuha o handũ na handũ;akanguthũkagĩra na nditi ta njamba ya hinya.Rũũa rũa mwĩrĩ wakwa nĩndumĩrĩire makũnia,naruo rũhĩa rũakwa ngarũkomia tĩri-inĩ.Ũthiũ wakwa nĩ gũthũkio ũthũkĩtio nĩ kũrĩra,na imone-inĩ ciakwa nĩhokĩte nduma ta ya gĩkuũ.Na itakĩrĩ na ũndũ wa ũtoi moko makwa mekĩte,o na mahoya makwa no makembu.Wee thĩ ĩno-rĩ, menya gũkahumbĩra thakame yakwa,nako kayũ gakwa menya gũkareka kone ha kũhurũkĩra!Atĩrĩ, o na rĩu mũira wakwa e ho matu-inĩ,kũu igũrũ-rĩ, nĩkũrĩ ũngĩnjirĩrĩra.Arata akwa no kũndenda marandenda,ĩndĩ maitho makwa maraita maithori harĩ Ngai,Etĩkĩre gũtiirĩrĩra kĩhooto kĩa mũndũ harĩ Ngai,o na kĩa mũrũ wa mũndũ harĩ ũrĩa ũngĩ matũũrainie.Amu tũmĩaka tũngĩ tũnini twahinga,nĩngagera njĩra ĩrĩa itagacoka kũhũndũka.Roho wakwa nĩ mũcingĩrĩru, matukũ makwa namo magakĩmica;mbĩrĩra noyo ĩnjetereire.Aya twĩ nao anga to a kĩnyarari?ruurugĩ rũao noruo riitho rĩakwa rĩrona.Ta ngwatia ithaga rĩa atĩ nĩũgũtuĩka mũndũgamĩrĩri harĩ wee mwene,amu-rĩ, nũ ũngĩ ũngĩĩtĩkĩra kũng’athana na niĩ?Nĩ gũkorũo nĩũhithĩte ngoro ciao ũgerereri, magakĩũrũo nĩguo;na tondũ ũcio ndũkamatũũgĩria.Mũndũ wa gũcuka arata ake, matuĩke ta kĩndũ gĩa gwĩtahĩrũo-rĩ,maitho ma ciana ciake nĩmakamicĩrĩra.Niĩ-rĩ, nĩ gũtuwo nduĩtwo ta kĩgano harĩ kĩrĩndĩ,na ngatuĩka wa kũminjagwo mĩnyĩrĩ hatarĩ hitho.Maitho makwa makinyĩte kũira nĩ ũrĩa njikaraga o na mwĩthikĩro,na ciĩga ciakwa ciothe ihũthĩte o ta kĩĩruru.Andũ arĩa arũngĩrĩru no kũgegio nĩ ũhoro ũcio,mũndũ ũtarĩ na ũũru-rĩ, no kwambararĩra arĩa ithagathago.No rĩrĩ, mũndũ ũrĩa mũthingu no athiage na mbere arĩ o njĩra ĩo yake,ũcio wĩ na moko matheru-rĩ, hinya wake nĩ kwĩongerera ũrĩĩongagĩrĩra.Ta no gĩcokei ho, inyuothe, mũgĩũke rĩu;amu ndirĩ ndĩrona mũndũ mũũgĩ o na ũmwe harĩ inyuĩ.Matukũ makwa nĩmarĩkĩtie kũhĩtũka, namo methugunda makwa nĩ gũtuĩkĩra matuĩkĩire,megereria marĩa maarĩ ngoro yakwa magathata.O nĩ kũgarũra mekũngarũrĩra ũtukũ ũtuĩke mũthenya,makanjĩra atĩ nduma nĩĩkuhanĩrĩirie na ũtheri.Ongorũo mũciĩ ũrĩa njĩrĩgĩrĩire ũtuĩke wakwa no kwa-ngoma,na akorũo kĩrumia gĩakwa ndĩkĩarĩire o kũu nduma-inĩ-rĩ;Ndagĩkorũo kũu rĩorero-inĩ ndĩkwĩrĩte atĩrĩ, Wee nowe baba,nakĩo kĩgunyũ ngakĩĩra, Wee nĩwe maitũ, o na nowe mwarĩ wa maitũ-rĩ,Kĩĩrĩgĩrĩro gĩakwa gĩkĩrĩ ha?kĩĩrĩgĩrĩro gĩakwa kĩngĩkĩonwo nũ?Nĩ rĩrĩ, nĩ kũharũrũka gĩkaharũrũka nginya o hingĩro-inĩ cia kwa-ngoma,o rĩrĩa tũkahurũkania tĩri-inĩ.HĨNDĨ ĩo Bilidadi ũrĩa Mũshuhi agĩcokia akĩũria atĩrĩ,Inyuĩ-rĩ, nĩ hingo ĩigana atĩa mũgũikara mũgĩtegaga mĩtego ya kũgwatia ciugo?ambai mũnyite ũhoro wega, tũcoke na ithuĩ tũkĩarie.Tũtuĩtwo ta nyamũ nĩkĩ,tũkonwo nĩ inyuĩ ta tũtuĩkĩte andũ me na gĩko?Wee ũrehanyũrũra nĩ ũrĩa ũrakaire-rĩ,nĩngarĩ thĩ ĩngĩthamwo nĩ ũndũ waku,kana ndũmba ya ihiga ĩthenge harĩa ĩtũire?Ũndũ kũrĩ: mũndũ mwaganu-rĩ, ũtheri wake nĩ gũcingimanio ũgacingimanio,o kinya rũrĩrĩmbĩ rũa mwaki wake rũage kũmũrĩka.Ũtheri ũrĩa ũikaraga hema yake ũgatuĩka o nduma,tawa ũrĩa mũcuurie igũrũ rĩake nĩ kũhora ũkahora.Mũkinyũkĩrie ũcio wake wa hinya nĩ gũtĩmĩra ũgatĩmĩra,maũndũ marĩa we etaarĩte, nĩmo makamũgũithia thĩ.Amu magũrũ make mwene no mamũtware wabu-inĩ ndege, arũndwo nĩyo,tondũ harĩa athiagĩra nĩ harĩa hahithanĩtio ndego.Arĩgwatwo nĩ mũtego ndiira ya kũgũrũ,rũrigi rũa mũgwato rũmũnyitĩrĩrie o wega.Oimbĩkĩirũo kĩana kĩa rũrigi tĩri-inĩ,na akaimbĩrũo irima njĩra.Arĩmakagio nĩ matebebia me mbarĩ ciothe,na ateng’eragio nĩmo marĩ o ndiira-inĩ ciake cia magũrũ.Hinya wake ũrĩikaraga ta ũrĩĩtwo nĩ ng’aragu,naguo mũtino ũrĩkoragwo ũmwĩhaarĩrĩirie o rĩrĩa angĩgitũka.Ikonde cia mwĩrĩ wake igathũgũnagwo nĩ mũrimũ,ĩĩ-ni, ciĩga ciake igathũgũnagwo nĩ ũrĩa mũrigithathe nĩ gĩkuũ.Nĩ gũkonorũo agakonorũo oimio thĩinĩ wa hema yake ĩo ehokete,atwarũo kũrĩ mũthamaki ũrĩa wa matebebia.Nayo hema yake ĩgatũũrũo nĩ arĩa matarĩ ake:gĩtũũro gĩake nĩgĩgaitĩrĩrio ũbiriti.Mĩri yake nĩ kũũma ĩkomĩra thĩ,na igũrũ, honge ciake ituĩkange.Kũririkanwo gwake no kũriganĩre gũthire thĩ,nĩ kwaga akaaga rĩĩtwa o nginya itũũra-inĩ.Akarutũrũrũo ũtheri-inĩ athiĩ nduma-inĩ,aingatwo gũkũ mabũrũri-inĩ.Ndagakorũo e na mũriũ kana mũcũkũrũwe mũhĩrĩga-inĩ wao,na gũtirĩ mũndũ wake ũgatigara kũu aatũire.Andũ arĩa magoka thutha makagegagio nĩ mũthenya ũcio wake,o ta ũrĩa arĩa maarĩ mbere yao maamakirio nĩguo.Ũguo nĩguo kũhaanaga itũũro-inĩ cia arĩa matarĩ athingu,ha mũndũ ũrĩa ũtoĩ Mũrungu-rĩ, nĩ ũguo gũtariĩ.HĨNDĨ ĩo Ayubu agĩcokia akĩũria atĩrĩ,Nĩ hingo ĩigana atĩa mũgũikara o mũkĩnjĩkagĩra kĩeha ngoro,na mũkĩ’hehenjaga na ciugo?Mũnjukĩte maita o ta ikũmi,na mũtingĩconoka nĩ ũguo mũnyũmĩire nda.O na ingĩtuĩka atĩ ndirĩ hingo itahĩtĩtie-rĩ,ihĩtia rĩu rĩakwa no niĩ ngũgĩikara narĩo.Ongorũo no mũkwĩĩ’neneheria,mũkĩngwetagĩra ũmene ũrĩa ’menetwo,No kĩmenyei atĩ ũhoro wakwa nĩ Ngai ũũinamanĩtie,nĩwe ũndigicĩirie na wabu yake ya kũndega.Nĩ rĩrĩi, ngayaga ngoiga ndĩ mũhũre, no ndingĩiguwo;ngoiga nĩndeithio, no gũtuĩrũo na kĩhooto ndingĩona.Nĩ kũhinga a’hingĩire njĩra, ngaremwo nĩ kũhĩtũka,mĩirigo yakwa amĩĩkĩrĩte o nduma.Riri wakwa nĩ kũnjuma anjumĩte,na akanduta thũmbĩ yakwa mũtwe.Nĩ kũ’momora a’momorete mbarĩ ciothe, ngarindũka:nĩ gũkũũra akũũrĩte kĩĩrĩgĩrĩro gĩakwa ta mũtĩ.Anjakanĩirie marakara make ta mwaki,agakĩngeranĩria na arĩa me muku nake.Ita ciake injerekagĩra irehanĩte o hamwe, na ikenja njĩra ikĩmĩhaicagĩrĩria ya kũnginyĩrĩra,na ikarigicĩria hema yakwa na iraaro ciacio.Andũ aitũ nĩamathengetie haraya na niĩ,na andũ arĩa tũratũire tũmenyaine meĩndigithĩtie o kwĩĩndigithia.Arĩa a gĩthaku giitũ nĩ kũnjeherera manjehereire,na arata arĩa tũrarĩ thiritũ makariganĩrũo nĩ niĩ.Andũ a gwakwa mũciĩ, nginya ndungata ciakwa cia airĩtu, manduĩte ta mũgeni:monaga ta ndĩ mũrũrĩrĩ.Ndungata yakwa ngamĩĩta ĩkarega gwĩtĩka,no ndĩmĩthaithire na kanua o kũmĩthaitha.Mĩrukĩ ya kanua gakwa nĩ mĩthũũre nĩ mũtumia wakwa,o nacio ciana cia nda ya maitũ ikaigua ta ndĩ mũnungu.’Menetwo nĩ kinya tũhĩĩ tũrĩa tũnini;rĩrĩa ngũũkĩra, tuo nĩ kũnyũrũria tũ’nyũrũragia.Arata arĩa a ngoro yakwa othe nĩma’thũũrĩte,andũ o arĩa ndĩrendete nĩo mangarũkĩte.Mahĩndĩ makwa nĩmagwatanĩte na rũũa o na nyama;’honokete na kĩni kĩa magego o giiki.Mũtikĩnjiguĩre tha, mũtikĩnjiguĩre tha, inyuĩ arata akwa!amu nĩ guoko kwa Ngai kũ’hutĩtie.Mũthingatanĩte na niĩ nĩkĩ ta arĩ inyuĩ Mũrungu,na mũkandĩaga nyama cia mwĩrĩ mũtekũiganwo?Na arĩ korũo ciugo ciakwa nĩ kwandĩkwo ikĩandĩkĩtwo!korũo nĩ gũtemwo itemetwo thĩinĩ wa ibuku!Na arĩ korũo icanĩtwo na karamu ga kĩgera na igekĩrũo ngocorai,nĩguo itũũre ii njane ndũmba-inĩ ya ihiga kinya tene!No ningĩ nĩnjũĩ atĩrĩ, atĩ Mũngũũri arĩ o kuo, e muoyo,na atĩ marigĩrĩrio-inĩ nĩwe ũkarũgama tĩri-inĩ ũyũ;Na ikonde ici ciakwa ciakĩrĩkia kwĩha,na mwĩrĩ wakwa ũyũ wa nyama wagĩkorũo ndũrĩ ho, hĩndĩ ĩo nĩngona Ngai;Nĩ kwĩonera ngamwĩonera arĩ wa mwena wakwa,maitho makwa nĩmo makamwĩrorera, na ti ta e mũgeni.Ngoro yakwa ĩgũkĩringĩka thĩinĩ wakwa!Akorũo inyuĩ muugĩte atĩrĩ, Nĩtũgũthingatana nake ma!nĩ ũndũ, atĩ, gatũũrũ ka ũhoro ũyũ karĩ o thĩinĩ wakwa-rĩ,Tuĩkai a gwĩtigĩra njomo!amu mĩherithanĩrie ya rũhiũ nĩ ya marũrũ,mũmenye no kũrĩhanagĩrio.HĨNDĨ ĩo Zofaru ũrĩa Mũnaamathi agĩcokia akiuga atĩrĩ,Tondũ wa ũhoro ũcio-rĩ, meciria makwa nĩmaanjĩra njokie,tondũ wa kũhiũhahiũha kũrĩa ngoro yakwa ĩĩ nakuo.Ndĩ kũigua mũcirĩre wanjonorithia,no roho wakwa ũrĩa wĩ mbuguĩro nĩũra’he macokio.Githĩ ndũũĩ ũhoro ũyũ, ũrĩa ũtũire kuuma o tene,gwata o rĩrĩa kwaambire kũigwo mũndũ gũkũ thĩ,Atĩ kũrũhia kwa andũ arĩa aaganu nĩ kwa hingo nguhĩ,gũkena kwa mũndũ gĩthagathago-rĩ, no gwa kaninda kanini?O na mwĩtũũgĩrio wake wakorũo ũhaicĩrĩire o kinya igũrũ,kĩongo gĩake gĩgagĩkinya o matu-inĩ-rĩ,Ndarĩ hingo atarĩtoma nginya tene o ta mai make mwene:arĩa maramuonaga nĩ kũũria makoragia, Kaĩ aagĩire kũ?Kũirĩra arĩirĩra ta kĩroto na ndacoke kuoneka:ĩĩ-ni, arĩingatwo ore, o ta kĩoneki gĩa ũtukũ.Riitho rĩrĩa rĩramuonaga rĩtigacoka kũmuona rĩngĩ,o na handũ harĩa aikaraga hatigacoka kũmwĩrorera.Ciana ciake igatuĩka cia kwĩendereria harĩ andũ arĩa ahũthũ;moko make mwene magacokia indo ciake na kũrĩa aacirutire.Mahĩndĩ make rĩu nĩmaiyũire hinya wa wĩthĩ wake,no ndũrĩ hingo ũtarĩkoma hamwe nake rũkũngũ-inĩ.O na gwatuĩka atĩ ũũru wĩ mũrĩo wĩ kanua gake,na akauumbĩka ruungu rũa rũrĩmĩ,Ningĩ o na gwatuĩka nĩaũiguagĩra tha, akarega kũũrekia,agakĩũikaria thĩinĩ wa kanua-rĩ,Irio icio ciake nĩ kũgarũrũka imũgarũrũkaga ii thĩinĩ wa nda,thĩinĩ wake igagĩtuĩka o nyongo ya nduĩra.Kũmeria nĩameretie ũtonga, na no nginya acoke kũũtahĩka;Mũrungu nĩ kũhurũra arĩũhurũra kũu thĩinĩ wa nda yake.Nĩ ũrũrũ wa nduĩra ongete,na nĩ rũrĩmĩ rũa nyamũ-ya-thĩ rũgakĩmũũraga.We ndakerorera mĩtaro ĩrĩa,kana njũĩ iria igũikũrũkia ũũkĩ na ngorono.Kĩrĩa arĩmĩte o na thĩna nĩ gũcokia agagĩcokia, tiwe ũkameria;ũguo uumithio wake ũigana, tiguo arĩkenaga nĩguo.Nĩ gũkorũo aanahinyĩrĩria andũ arĩa ahũthũ agacoka akamatiganĩria;gũtunya aanatunyana nyũmba na hinya atarĩ we wamĩakire.Tondũ nda yake ndĩarĩ hĩndĩ ĩngĩmũhurũkia,ndarĩ kĩndũ akahonokia, icio eriragĩria.Ndarĩ kĩndũ aatigaririe atarĩĩte;tondũ ũcio wega ũcio onaga o naguo ndũgatũũra.Hĩndĩ ĩrĩa aiganĩtie indo o kũigania nĩrĩo agatonya hatĩka-inĩ;nĩ gũkinyĩrĩrũo agakinyĩrĩrũo nĩ moko ma arĩa othe a kĩnyamaro.Nĩguo nda yake ihũne-rĩ,Ngai akarekia marakara make marĩa maakanu mamũgũĩre,amuurĩrie maingĩ o ta mbura, matuĩke mo irio ciake.Akorĩra itimũ rĩa kĩgera,arathwo na ũta wa rũthuku, ahunguranio.Akarika gwĩcomora mũguĩ, naguo ũtuĩke ũkũmuuma o mwĩrĩ;ĩĩ-ni, mũguĩ ũcio mũkengu ũkoima o nyongo yake thĩinĩ;nake agwatwo nĩ matebeba.Nduma yothe nĩyo aigĩirũo ĩtuĩke mũthithũ wake:mwaki ũtarĩ mũndũ ũhuhĩrĩirie nĩguo ũkamũrambia,na uninũkie o na kĩrĩa gĩtigĩtwo hema yake.Igũrũ matu-inĩ nĩgũkaguũranĩria waganu wake,o nayo thĩ kũmũũkĩrĩra ĩmũũkĩrĩre.Wongerereku wa indo cia gwake nĩ kwehuta ũkamwehutĩra,indo icio ithiĩ na kĩguũ mũthĩ ũcio wa marakara ma Ngai.Rũu nĩruo rũatũ rũrĩa mũndũ mwaganu aatũragĩrũo nĩ Ngai,nĩrĩo igai rĩrĩa aathĩrĩirũo nĩ Mũrungu.HĨNDĨ ĩo Ayubu agĩcokia akiuga atĩrĩ,Ta thikĩrĩriai ũhoro wakwa mũũrũmbũiye wega;naguo ũtuĩke nĩguo mũthathaĩre wanyu.Njĩtĩkĩriai, na niĩ njarie; na ndarĩkia kwaria,wee no gĩcoke ũ’nyũrũragie.Niĩ-rĩ, kaĩ mũũĩ nĩ andũ ndĩratetera?nĩ kĩ kĩngĩkĩgiria nemwo nĩ gũkirĩrĩria?Njerekai mũigue, mũgege,na kwĩhumba mwĩhumbe kanua na guoko.O ndaririkana ũhoro ũcio-rĩ, no kũmaka ’makaga,na ngethithimũkwo nĩ mwĩrĩ.Nĩ rĩ, andũ arĩa aaganu marekagwo matũũre muoyo nĩkĩ,na makaya gũkũra, ĩĩ, o na magakĩragĩrĩria ũhoti?Mbeũ yao nĩĩgwataga hinya kũu marĩ, makamĩonaga,rũciaro rũu rũao rũgakĩĩhanda mbere-inĩ ya maitho mao.Mĩciĩ yao ĩikaraga ĩhoroheirũo, gũtikinyaga ũndũ ũrĩ guoya,o na rũcamiũ rũa Ngai rũtimahutagia.Njamba ciao cia ndegwa itihĩtagĩra kũgwatia,nacio mori ciao iciaraga na gũtirĩ ĩngĩhuna.Twana twao rĩrĩa maatwĩra tuumagare nĩ tũingĩ o ta rũũru,na ciana ciao iria nenanene nĩitũhatũhaga.Nao ene kũina nĩmainaga, makĩhũraga tũhembe, na inanda cia mũgeto,na magakenagio nĩ kayũ ka mũtũrirũ.Makinyagia matukũ mao o monaga maũndũ mega,magacoka makaharũrũka kwa ngoma o narua.Na no-o merire Mũrungu atĩrĩ, Thiĩ, tigana na ithuĩ!nĩ amu tũtikwenda kũmenya njĩra ciaku:Mwene-Hinya kaĩ akĩrĩ kĩ, atĩ tũkĩmũtungatagĩre?na ũguno nĩ ũrĩkũ tũngĩona, o na tũngĩmũhoyaga?No atĩrĩ, wega ũcio monaga-rĩ, ti moko mao ene maũgwatĩrĩire.(Ũtaaro wa acio aaganu ũrondaihĩrĩria mũno!)Nĩ kaigana tawa wa andũ arĩa aaganu ũkĩhoragio?nĩ kaigana mũtino ũrĩa ũmerekeire ũmakinyagĩrĩra?nĩ mahinda maigana Ngai aanamagaĩra ruo nĩ ũndũ wa kũmarakarĩra?Nĩ kaigana matuĩkaga ta rũhuti rũgĩtindĩkwo nĩ rũhuho,na ta mũũngũ ũrĩa ũũmbũrĩtwo nĩ kĩhuhũkanio?Inyuĩ no kuuga atĩrĩ, atĩ mũndũ ta ũcio nĩ ciana ciake Ngai etagĩrĩria ngero ya waganu wake.Hĩ! nĩ kaba amũrĩhie we mwene, nĩguo aũmenye.Reke maitho make meonere kũnyarirũo gwake,marũrũ ma Mwene-Hinya akĩmekundĩre arĩ we.Amu-rĩ, angĩgĩcoka gũkenera ũhoro wa gwake na njĩra ĩrĩkũ,mũigana wa mĩeri yake watuĩkĩrio gatagatĩ?Githĩ kwĩ mũndũ ũngiuga arute Mũrungu, Mũrungu agĩe na ũmenyi,na arĩ we ũtuagĩra arĩa a kũrĩa igũrũ?Mũndũ ũmwe egũkua arĩ o na hinya wake wothe,o earaganĩtie na ahoreire wega wega;Itete ciake ciiyũire iria,na mũthimo ũrĩa wĩ thĩinĩ wa mahĩndĩ make no mũigũ.Ũngĩ agakua arĩ o na ũcũngũ ngoro,na ndarĩ hingo arĩ aacama kĩndũ kĩega.Makomaga thĩ tĩri-inĩ o ũndũ ũmwe,o erĩ magakĩhumbwo nĩ igunyũ.Atĩrĩrĩi, Nĩnjũĩ meciria manyu,nĩnjũĩ maũndũ marĩa mũreĩngereria na ũũru.Amu mũroria atĩrĩ, Nyũmba ya mũnene rĩu ĩkĩrĩ kũ?hema ĩkĩrĩ ha, ĩrĩa ĩratũirũo nĩ arĩa aaganu?Kaĩ mũtarĩ mworia agendi na njĩra?nĩ kũrũmbũiya mũtarũmbũyagia ũira wao?Atĩ mũthenya kwĩ mũtino mũndũ mũũru nĩ gũtigio atigagio,mũthenya gũtũkũĩtwo nĩ kuunio oinithagio?Ikĩro ciake-rĩ, nũ ũngĩcionania ũthiũ-inĩ wake?nake nũ ũngĩkĩmũrĩha kũringana na maũndũ marĩa aaneka?O na nĩ gũkuuo agakuuo atwarũo irima,na mbĩrĩra yake nĩĩkarangagwo camu.Marũrũa ma gĩtuamba magaikara ta me na mũrĩo harĩ we,na andũ othe nĩ kũrũmanĩrĩra makarũmanĩrĩra thutha wake,o ta ũrĩa mbere yake kwanagĩa aingĩ matangĩtarĩka.Nĩ atĩa mũrakĩ’horeria na ũhoro wa tũhũ,kuona atĩ macokio manyu makoragwo no ũrongo harĩ?HĨNDĨ ĩo Elifazu ũrĩa Mũtemani agĩcokia, akĩũria atĩrĩ,Mũndũ-rĩ, aakĩhota kũgĩa na ũndũ ũngĩguna Mũrungu?mũndũ ũrĩa mũũgĩ, ũũgĩ wake nowe mwene ũgunaga.No anga Mwene-Hinya nĩangĩĩkenera nĩ ũndũ waku gũtuĩka mũthingu?arĩ nyongeri angĩgwata nĩ ũndũ waku kwagĩria mĩthiĩre yaku nĩguo ĩtuĩke mĩkinyanĩru?No anga nĩarakũrũithia nĩ ũndũ atĩ nĩũmwĩtigagĩra?nĩngarĩ arĩ guo gĩtũmi gĩa agũtonyie cira-inĩ?Ũndũ kũrĩ, githĩ ti atĩ ũũru waku nĩ mũnene,mawaganu maku magakĩaga gĩturi?Amu wanenyitĩra ngwatio harĩ mũrũ wa thoguo na hatarĩ thirĩ,na andũ maarĩ njaga ũkamacuma tũkuo tũrĩa maarĩ natuo.Ũtũire ũregaga kũhe andũ arĩa anogu maĩ manyue,na ũkaimaga arĩa ahũtu irio.No rĩrĩ, karau atuĩkage atĩ nowe mwene itĩri;mũndũ wa gwĩkĩrĩrũo-rĩ, agĩtuĩke nowe wa gũtũũra kuo.Ũtũire ũhũndũraga atumia a ndigwa matarĩ na kĩndũ,nacio ciana itarĩ maithe ikoinangwo moko.Nĩkĩo rĩu ũthiũrũrũkĩirio nĩ mĩtego,na ũgatebebagio nĩ guoya ũgĩũkaga na kĩguũ,O na kana ũgatumanĩrũo nĩ nduma, ũkaremwo nĩ kuona,o na ũkahumbwo nĩ maĩ mokĩte ma mũiyũro.Githĩ Ngai ndarĩ o igũrũ igũrũ?ningĩ ũraihĩrĩru wa njata-rĩ, ta kĩone ũrĩa ihaicĩte na igũrũ!Nawe ũkuuga atĩrĩ, Mũrungu amenyaga ũhoro ũrĩkũ?nduma ĩkĩrĩ kuo ndumanu ũũ, no anga angĩhota gũcirithia andũ?Athiĩkĩrĩirio nĩ matu mamata, akaaga kuona,na kũrĩa aceeraga no igũrũ o gacũmbĩrĩ!Njĩra ĩo ngũrũ nĩyo ũkũrũmĩrĩra,ĩo yanagerũo nĩ andũ aaganu?Nao makĩhurio magĩthengio ihinda rĩao rĩtaanakinya,arĩa gĩtina kĩao gĩatuĩkire ta rũũĩ, gĩgĩitũrũrũka;O arĩa merire Mũrungu, Thiĩ, tigana na ithuĩ!makĩũria atĩrĩ, Mwene-Hinya-rĩ, angĩtũteithia ũhoro ũrĩkũ?Na nowe waiyũrĩtie nyũmba ciao indo njega.(Ũtaaro wa acio aaganu ũrondaihĩrĩria mũno!)Arĩa athingu monaga ũguo magakena,andũ arĩa matekaga ũũru magagĩthekerera andũ acio,Makiugaga atĩrĩ, Acio maratũũkagĩrĩra nĩ amitĩku-ni!nacio indo iria ndige nĩo ikarambio nĩ mwaki!Ta no kĩĩmenyithanie na Ngai, ũgĩcoke gũikaraga na thayũ:njĩra ĩo noyo ya gũkũrehere maũndũ mega.Ta ĩtĩkĩra kĩrĩra kĩrĩa gĩkuuma kanua gake,ũkĩige ciugo ciake ngoro-inĩ yaku.Wacokerera Mwene-Hinya-rĩ, nĩ gwaĩkĩka ũrĩakĩka,wagĩĩtĩkĩra gũthengia ũgenyũ kũraya na hema ciaku.Ningĩ mũthithũ waku wa ũtonga ũũrekie thĩ tĩri-inĩ,thahabu ĩrĩa ya Ofiri-rĩ, ũmĩrekie ngomongo-inĩ cia rũũĩ-inĩ;Nake Mwene-Hinya nĩwe ũgũtuĩka mũthithũ waku,atuĩke ta betha harĩ wee, ĩrĩa ya bata.Amu Mwene-Hinya hĩndĩ ĩo nĩ kũmwĩkenera ũrĩmwĩkenagĩra,ũgatiira ũthiũ ũgakĩrora Ngai.Kũhoya ũrĩmũhoyaga, nake agakũigua,nawe ũgacoka ũkahingia mĩĩhĩtwa yaku.Ningĩ watua atĩ kũrĩ ũndũ ũgwĩka, ũndũ ũcio no ũkũrĩĩrĩre;ikĩro ciaku irĩtheragĩrũo nĩ ũtheri.Rĩrĩa ũngĩkorũo ũthikanĩtio ũkagũa, ũkoiga, Nĩkuoyanagwo!nake no ahonokie ũcio ũtarĩ na maitho ma ngũrũ.Akahatũra o kinya ũrĩa ũtangĩaga ũcuke:ĩĩ-ni, ũcio akahatũrũo nĩ ũndũ wa gũthera kwa moko maku.HĨNDĨ ĩo Ayubu agĩcokia akiuga atĩrĩ,O na ũmũthĩ ningĩ gũteta gwakwa no kũrũrũ:ihũra rĩrĩa ’hũrĩtwo nĩ iritũ gũkĩra mũcaĩre ũyũ ndĩ naguo.Na arĩ korũo nĩnjũĩ harĩa ingĩmuona,nginye o hau gĩikaro-inĩ gĩake!Ndatandaiya cira wakwa mbere yake,njiyũrie kanua gakwa ihooto.Ndenda kũmenya ciugo iria angĩnjokeria,njigue wega ũrĩa we angĩnjĩra.Nĩ kũgariũrana angĩgariũrana na niĩ na ũhoti ũcio wake mũnene?Aca! nĩ kũrũmbũiya angĩrũmbũiya ũhoro wakwa.Hau-rĩ, mũndũ mũrũngĩrĩru aahota gũcokanĩria ũhoro nake;nĩ kuohorũo ingĩkĩohorũo, ndekio nĩ mũnduĩri nginya tene.Atĩrĩrĩ, kwĩ hĩndĩ ngũmwetha na mbere, no ndangĩkorũo ho;rĩngĩ ngacoka na thutha, no ndingĩona harĩa arĩ:Ngarora ningĩ na mwena wa ũmotho harĩa araruta wĩra, na ndingĩmũringia riitho;we ekwĩhitha na mwena wa ũrĩo, ngakĩremwo nĩ kũmuona.No rĩrĩ, nĩamenyaga njĩra ĩrĩa ndĩrathiĩ nayo;aarĩkia kũngeria, ngoimĩra ’haana o ta thahabu.Kũgũrũ gwakwa kũrũmagia o mũrato wa makinya make;njĩra yake nĩyo ndũire nũmĩrĩire, na ndirĩ ndamĩehũka.Ndirĩ ndahũndũka ngatigana na watho wa mĩromo yake;ciugo cia kanua gake ndĩcituĩte mũthithũ wĩ bata gũkĩra kwĩatha niĩ mwene.No ĩndĩ we nĩ wa kĩrĩko o kĩmwe, nũ ũngĩkĩhota kũmũgarũra?o ũrĩa ngoro yake ĩkwenda-rĩ, noguo ekaga.Ũndũ ũrĩa njathĩrĩirĩo nĩguo arahingia;nake nĩ wa maũndũ maingĩ mahaana ũguo.Tondũ ũcio nĩ gũtebeba ndebebaga ndĩ ũthiũ-inĩ wake;ndecũranĩria ũhoro wake, ngakĩmũguoyohera.Nĩ amu Mũrungu nĩaagithĩtie ngoro yakwa hinya,we Mwene-Hinya nĩwe ũkĩndebebetie;Nĩ gũkorũo ti nduma ĩno ĩtũmĩte ’make,na ndimakĩte nĩ ũndũ atĩ ndĩ mũhumbe ũthiũ nĩ nduma ndumanu.Nĩ kĩ kĩgiragia Mwene-Hinya araaragĩrie mahinda?nĩ kĩ gĩkĩgiragia arĩa mamũũĩ mone mĩthenya ĩo yake?Kũrĩ andũ makũũraga itĩ cia mũhaka;kũrĩ matunyanaga ndũru cia mbũri makerĩithĩria.Maingataga ndigiri ya ũrĩa ũtarĩ ithe magathiĩ nayo,na magathiĩ na ndegwa ya mũtumia wa ndigwa ĩtuĩke ngwatio ya thirĩ.Nĩ gũthengia mathengagia andũ arĩa akĩa njĩra,athĩni a thĩ makaya kwĩhitha meturanĩire hamwe.Ta monei, no ũndũ ũmwe na njagĩ irĩ werũ-inĩ,noguo marokagĩra wĩra wao wa kũhaara gĩa kũrĩa;gĩthaka-inĩ nĩkuo marutaga irio cia kũhe ciana ciao.Nĩmetuagĩra ngaragatha mĩgũnda-inĩ,na makeoyagĩra matigari ma thabibu cia andũ acio aaganu.Maraaraga njaga, matarĩ na nguo,nĩ kwaga maagaga gĩa kwĩhumbĩra heho-inĩ.Maconjoragio nĩ mbura ĩrĩa ya irĩma-inĩ,makahĩmbagĩria ndũmba ya ihiga nĩ kwaga ha kwĩũa.Kũrĩ andũ mahuragia mwana wa ngoriai o nyondo-inĩ,magakĩĩnyitĩra ngwatio ya thirĩ o harĩ athĩni acio:Nao magagĩthiaga njaga, matarĩ na nguo,na magakuuaga itĩa cia ngano o na marĩ ahũtu;Nĩo a gũthondekaga maguta kwa andũ acio nja;nĩo makinyaga ihihĩro ciao cia ndibei o makĩrĩagwo nĩ nyota.Thĩinĩ wa itũũra kũrĩa andũ maingĩhĩire nĩ gũcayũo gũcayagwo,na gũgaikara gũgĩkayagwo nĩ ngoro cia andũ arĩa agurarie:na ũrimũ mũũru ũcio ũrekwo kuo, Ngai ndaũrũmbũyagia.Aya ningĩ nĩ a gĩkundi kĩa arĩa meregithanĩtie na ũtheri;njĩra ciaguo matingĩmenyana nacio,o na kana marũmanĩrĩre na mĩirigo yaguo:Mũũragani-rĩ, okagĩra o gwatherathera akorage andũ arĩa athĩni, o acio aagi,na ũtukũ agatuĩka ta mũici.Riitho rĩa gĩtharia narĩo rĩetagĩrĩra kũgĩe mairia,nakĩo gĩkoiga atĩrĩ, Gũtirĩ riitho o na rĩmwe rĩngĩnyona:na gĩgekunĩkania ũthiũ.Rĩrĩa kwĩ nduma nĩmenjaga nyũmba;mũthenya magatinda mehingĩire:matingĩmenyana na ũtheri.Amu harĩ o othe rũcinĩ nĩ ta nduma ya gĩkuũ,amu nduma ya gĩkuũ nĩmoĩ matebebia mayo.Inyuĩ mũkuuga atĩ mũndũ ta ũcio ahutũkaga narua ta arĩ o maĩ igũrũ:rũgai rũao gũkũ thĩ nĩ kũrumwo rũĩ rũrume;ndacokaga gũkerũra na ya mĩgũnda ya mĩthabibu.Riũa na ũrugarĩ nĩininaga maĩ ma tharunji,na noguo kwa-ngoma kũninaga andũ arĩa mehagia.Nda ĩrĩa yamũciarire nĩ kũriganĩrũo ĩkariganĩrũo nĩwe; akarĩo nĩ igunyũ ikĩiguaga mũrĩo;ndarĩ hingo agacoka kũririkanwo:wogogani-rĩ, nĩ gũthuthĩka ũgathuthĩka o ta mũtĩ.Amu nĩarĩaga indo cia atumia arĩa thata mataciaraga akainina,na ndekaga mũtumia wa ndigwa wega.No rĩrĩ, ing’ara icio Ngai nĩ gũtũũria aitũũragia na ũhoti wake:nĩciũkagĩra, o na rĩrĩa itangĩĩtĩkia atĩ ciacoka gũikara muoyo.We nĩetĩkagĩria andũ acio matũũre na mwĩgangaro, nao makehoka ũhoro ũcio,o na maitho make nĩmacũthagĩrĩria njĩra ciao.Gũtũũgĩra nĩmatũũgĩraga, na ihinda inyinyi rĩathira, makeeherera;ĩĩ-ni, nĩ gũcokio macokagio na thĩ, magathengio o ta andũ arĩa angĩ othe,magakĩrengwo ta igira cia mwere.Na akorũo tiguo gũtariĩ, nũ ũkũ’hoota nduĩke mũhenania,agĩthatie ũhoro ũcio ndaaria?HĨNDĨ ĩo Bilidadi ũrĩa Mũshuhi agĩcokia akiuga atĩrĩ,Kũrĩ We-rĩ, nĩ wathani o na kũguoyoherũo kũrĩ;atũmaga kũu gwake gũtũũgĩru gũtũũre na thayũ.Ita ciake no anga ingĩtarĩka?naguo ũtheri wake nũ ũtarathagĩrũo nĩguo?Mũndũ-rĩ, angĩkĩhota atĩa gũtuĩka mũthingu harĩ Mũrungu?ũrĩa mũciare nĩ mũndũ mũka-rĩ, angĩgĩtuĩka mũtheru na njĩra ĩrĩkũ?Atĩrĩ, harĩ we, o kinya mweri ndũrĩ na ũtheri,o na njata ti ngembu wega we agĩciona:Makĩria anga ti mũndũ, akĩrĩ o kĩgunyũ!o we mwana wa mũndũ, akĩrĩ o mũnyongoro!HĨNDĨ ĩo Ayubu agĩcokia akiuga atĩrĩ,Kaĩ ũrĩ gũteithia ũrĩa ũtoima na ũhoti-ĩ!kaĩ ũrĩ kũhonokia guoko kũrĩa gũtoima na hinya-ĩ!Kaĩ ũrĩ gũtaara wega mũndũ ũtoima na ũũgĩ-ĩ!na woimbũra ũmenyo mũingĩ ũrĩa mũkinyanĩru-ĩ!Ũhoro ũcio nũ wahee?roho ũcio nĩ wa ũ ũkuumanaga nawe?Atĩrĩrĩ, kinya ngoma cia imũndũ iria ciarĩ cia tene no itetemagaii kũrĩa ruungu rũa maria na iria itũũraga kuo.Kwa ngoma-rĩ, mbere yake nĩ kũguũku,kũu Ininanĩro-inĩ gũgakĩaga kĩhumbĩri.Mwena wa gathigathini nĩaũtambũrũkĩtie itheri-inĩ rĩtarĩ kĩndũ,nayo thĩ ndarĩ kĩndũ amĩcunjurĩtie nakĩo.Athaĩkanagia maĩ thĩinĩ wa matu make mamata,na gũtirĩ itu rĩngĩteehũrũo nĩmo.Nĩ kũhitha ahithĩte gĩthiithi kĩa gĩtĩ gĩake kĩa ũnene,agatandaiya itu rĩake igũrũ rĩakĩo.Ũthiũ wa maĩ nĩaũthiũrũrũkĩirie mũhaka,ũgakinya o na kũrĩa ũtheri ũhakanĩire na nduma.Itugĩ iria itiirĩte igũrũ nĩciinainagana ikagegeara nĩ mĩkũmĩre yake.Tondũ wa ũhoti ũcio wake ahotaga kũhoreria iria,na tondũ wa ũtaũku wake akahiũkania Rahabu.Nĩ mĩhũmũ yake ĩthakaragia igũrũ;guoko gwake nĩkuo gũthecaga njoka ĩrĩa hiũ.Atĩrĩrĩi, ĩo no mĩthia ya maũndũ make:ĩ nĩ karũheehũ kanini atĩa tũiguaga ka ũhoro wake!ĩndĩ-rĩ, ũhoti wake aagwata kũũthungurumia, nũ ũngĩtaũkĩrũo nĩ mũthungurumĩre waguo?NAKE Ayubu agĩcoka agĩtwara thimo ciake na mbere, akiuga atĩrĩ,Na tondũ Mũrungu e muoyo-rĩ, o we ũteete kĩhooto gĩakwa,o ũcio Mwene-Hinya-rĩ, ũrĩa wĩkĩrĩte ngoro yakwa ũcũngũ,(Amu muoyo wakwa o na rĩu no ũnjiyũire,no roho wa Ngai ndĩ o naguo maniũrũ-inĩ makwa,)Nĩ ma, mĩromo yakwa ndĩkwaria cia wogogi,kana rũrĩmĩ rũakwa rũkoiga cia ũhinga.Kũrogira ingĩĩtĩkia atĩ nĩ inyuĩ mwĩ na kĩhooto:nginya ngakua ndigetĩkĩra gũkaana wĩkindĩru wa ngoro yakwa ũ’thengere.Ũthingu wakwa no ndĩũrũmĩtie, na ndingĩũrũmũkia:ngoro yakwa ndĩgũcuka matukũ makwa o na ũrĩkũ.Thũ yakwa ĩroona ta ũrĩa mũndũ mwaganu onaga,mũnjũkĩrĩri-rĩ, arokĩona ta ũguo kuonagwo nĩ ũrĩa muogogi!Tondũ-rĩ, ũrĩa gĩthagathago, kĩĩrĩgĩrĩro gĩake kĩngĩgĩtuĩka kĩ, Ngai aamũng’ũria,rĩrĩa-ni aamũcokera muoyo wake?Mũrungu e hingo angĩkĩigua ikaya rĩakerĩrĩa mĩnyamaro ĩmũkinyĩrĩire?Nĩngarĩ ũcio arĩ wa gwĩkenagĩra nĩ ũndũ wa Mwene-Hinya,akayagĩre Ngai mahinda mothe?Inyuĩ-rĩ, nĩngũmuonia mwĩkĩre wa guoko kwa Mũrungu;maũndũ ma Mwene-Hinya niĩ ndikũmahitha.Inyuĩ inyuothe githĩ mũtimeoneire?nĩ kĩ gĩgĩtũmĩte mũtuĩke andũ a tũhũ o biũ?Rũrũ-rĩ, nĩruo rũgai rũa mũndũ ũrĩa mwaganu harĩ Mũrungu,nĩrĩo igai rĩa arĩa anyarirani, rĩrĩa magwataga harĩ Mwene-Hinya.Ciana ciake ingĩingĩha, nĩ njomo ciingĩhĩire,na rũciaro rũake rũtingĩhũnaga irio.Ndigwa ciake igathikwo na mũthiro,na atumia a gwake arĩa akuĩre nĩ arũme gũtirĩ kĩgirĩko makagĩa nakĩo.O na angĩonganĩrĩria betha ĩigana ta rũkũngũ,na nguo atumithie ciigana o ta gataka,Gũtumithia nĩegũtumithia, no nĩ arĩa athingu magaciĩhumba,nayo betha ĩo, arĩa matarĩ ehia nĩo makamĩgayana.Nyũmba ĩo eakĩire no ta ya mbũmbũĩ,kana ta rũtara rũrĩa rũakagwo nĩ mũriri.Egũkoma e mũtongu, no gũcokera ndagacokera;aaracũria maitho, agakora ndarĩ ho.Akinyagĩrĩrũo nĩ matebebia ta arĩ maĩ ma kĩguũ;ahuragio ũtukũ nĩ kĩhuhũkanio agatwarũo.Rũhuho rũrĩa ruumaga na irathĩro rũmũũmbũraga agathiĩ naruo,rũmũhaatũrũragia rũkamũthengia harĩa atũũraga.Nĩ gũkorũo Ngai arĩmũhũraga na ngurukuhĩ atekũmũiguĩra tha:nĩ kwenda arĩendaga o kũũra ehere guoko-inĩ gwake.Andũ marĩmũhũragĩra hĩ nĩ kũmũkenerera,na mamũringagĩre mĩnjũri akĩingatwo hau atũũraga.MŨTHIMA wa betha nĩkũrĩ,na kũrĩ o handũ ha gũthereria thahabu.Kĩgera nĩkĩrutagwo mũthanga-inĩ,na kĩgera kĩa rũthuku kĩrutagwo mahiga-inĩ nĩ gũtwekio.Andũ nĩmakinyagia nduma o gĩturi-inĩ kĩayomagĩtuĩragia mahiga kinya o mũhaka ũrĩa wa kũrigĩrĩria,magagĩkinyĩrĩra marĩa me nduma-inĩ ĩrĩa nene, o kũu kwĩ nduma ta ya gĩkuũ.Matũrĩkagia irima thĩ makaya gũtigana na kũrĩa andũ matũũraga,magakĩriganĩra makinya ma arĩa mahĩtũkagĩra ho;magacuhaga kuo makĩereraga marĩ o kũu kũraihanĩrĩirie na kĩrĩndĩ.Thĩ igũrũ-rĩ, nĩkuo kuumaga irio,na kũrĩa thĩinĩ nĩ kũhukũranio ĩhukũranagio ĩgaikara ta yomoretwo nĩ mwaki.Mahiga-inĩ mayo nĩkuo kwĩ na yakuti iria ihaana bururu,o na nĩkuo kwĩ mũthanga wa thahabu.Njĩra ĩo-rĩ, gũtirĩ nderi ĩmĩũĩ,na ndĩrĩ yonwo nĩ riitho rĩa hũngũ.Nyamũ iria ii na ngũrũ gũtirĩ ĩrĩ yamĩkinya,mũrũthi, na ũrĩ ũrũme, gũtirĩ ũrĩ wamĩthiĩra.Andũ matambararagia moko makanyita rũaro o rũrĩa rũũmũ mũno;o gwata irĩma nĩ gũturũra maciturũraga o na mĩri.Matũraga mĩirigo o thĩinĩ wa rũhiga,na kĩndũ kĩrĩa kĩĩ bata gũtirĩ gĩtonagwo nĩ maitho mao.Mathingaga mĩnyũrũrũ ya maĩ ĩgatiga gũtherera;kĩndũ kĩrĩa gĩtũire gĩĩ kĩhitharu magakiumĩria ũtheri-inĩ.No ũũgĩ-rĩ, ũngĩkĩoneka kũ?ũtaũku-rĩ, gĩtũũro kĩaguo nĩ ha?Gũtirĩ mũndũ ũũĩ ũrĩa ũngĩgũrũo;kuoneka ndũngĩoneka bũrũri wa arĩa me muoyo.Kũrĩa kũriku mũno gũkuuga atĩrĩ, Ndũrĩ thĩinĩ wakwa;narĩo iria rĩrĩa inene rĩkoiga, Ndũrĩ gũkũ gwakwa.Ndũngĩgũrĩka na thahabu,na thogora waguo ti wa kũgererũo betha.Ndũngĩhota kũringanio na thahabu ya Ofiri,kana onigithi ĩrĩa ĩĩ goro, kana o yakuti.Thahabu kana icicio-rĩ, itingĩhota kũigananio naguo,na ndũngĩhota gũkũũranio na indo cia thahabu, o na ĩrĩa ngembu.Maricani kana ngenyekenyi iria cia goro itingĩgwetanio naguo o na hanini:thogora wa ũũgĩ-rĩ, ũkĩrĩte wa ruru iria ndune.Yakuti ĩhaana ngoikoni, ĩrĩa yumaga Kushi, ndĩngĩigananĩka naguo,na ndũngĩringanĩka na thahabu o na ĩrĩa theru mũno.Hakĩrĩ ũguo-rĩ, ũũgĩ ũngĩkiuma kũ?ũtaũku-rĩ, gĩtũũro kĩaguo nĩ ha?Amu nĩ kũhithwo ũtũire ũhithĩtwo maitho ma arĩa othe me muoyo,o kinya ũkagitanio nyamũ cia rĩera-inĩ itikawone.Ininanĩro-inĩ o nakĩo Gĩkuũ, ikuuga atĩrĩ,Ithuĩ matũ maitũ no ngumo yaguo twanaigua.Ngai-rĩ, nĩwe ũkũũraine njĩra ya kwaguo,nowe ũũĩ harĩa ũtũũraga.Amu we nĩaikagia maitho o kinya ituri cia thĩ,na gũtirĩ handũ atonaga ruungu ruothe rũa igũrũ.Rĩrĩa aathimĩire rũhuho nditi yaruo,o namo maĩ akĩmagera na kĩgeri;Hĩndĩ ĩrĩa aatuĩrĩire mbura watho wa kũmĩathaga,na agĩtemera rũheni rũa marurumĩ njĩra yaruo-rĩ,Nĩrĩo aawonire, na akĩuumbũra,agĩkĩũrũmia, o na gũthuuthuuria akĩũthuuthuuria.Nao andũ akĩmera atĩrĩ,Onei, gwĩtigĩra Mwathani-rĩ, nĩkuo kũũhĩga-kũrĩa-kwa-ma;gũthemaga ũũru-rĩ, nĩkuo gũtaũka.NAKE Ayubu agĩcoka agĩtwara thimo ciake na mbere, akiuga atĩrĩ,Na arĩ korũo ndariĩ ta ũrĩa ndahaanaga mĩeri ĩrĩa ya tene,o ũrĩa ndatariĩ matukũ marĩa Ngai aa’menyagĩrĩra;Rĩrĩa tawa wake wamũrĩkaga igũrũ rĩa mũtwe wakwa,ngakĩhunguragĩra nduma-inĩ nĩ ũndũ wa ũtheri wake!Korũo ndariĩ ta ũrĩa ndahaanaga rĩrĩa matukũ makwa maarĩ makũgũku,rĩrĩa-ni ndundu ya Ngai yaikaire ĩhumbĩire hema yakwa;Mwene-Hinya ataanatiga gũikarania na niĩ,na ciana ciakwa no ciandigicĩirie;O rĩo rĩrĩa makinya makwa maathiaga magĩthambagio nĩ iria imata,naruo rũaro rũa ihiga rũga’therũkagĩra njũĩ cia maguta!Hĩndĩ ĩo ndoima na gwakwa ngathiĩ kĩhingo-inĩ gĩa itũũra,ndaiga gĩtĩ gĩakwa hau kĩaraho-inĩ-rĩ,Aanake makanyona, magoka o magethengera,athuri nao magokĩra magakĩrũgama;Athamaki nĩmaatigaga kwaria,magakĩĩhumba tũnua na hĩ;Mĩgambo ya atongoria ĩgakira,nĩmĩ ciao ikagwatana na karakara.Nĩ amu gũtũ rĩrĩa kwaigua ũhoro wakwa no kũndathima kwandathimaga,narĩo riitho rĩrĩa rĩanyona rĩkaheana ũira wakwa:Nĩ ũndũ mũndũ mũthĩni aakaya nĩndamũhatũraga,o nake ũrĩa ũtarĩ ithe, ũrĩa wagĩte mũmũteithia.Ndagũagĩrũo nĩ kĩrathimo kĩa ũrĩa wakiriĩ gũthira,nayo ngoro ya mũtumia wa ndigwa ngatũma ĩkũngũiye nĩ gũkena.Nĩ ũthingu ndeguĩkĩte, naguo ũkeĩ’humba,ũciri wakwa wa kĩhooto ũgakĩnjikaraga ta nguo ya igũrũ,o na ta kĩremba ndĩ nakĩo mũtwe.Nĩ niĩ ndarĩ maitho ma ũrĩa mũtumumu,na nĩ niĩ ndarĩ magũrũ ma ũrĩa gĩthua.Ũrĩa mũkĩaru-rĩ, ndatuĩkaga ta ithe,na nĩndoiruragia cira wa mũndũ itoĩ.Mũndũ ũrĩa muogogani, nĩndamuunaga ngambucu,ngĩrũmũkithagia ndĩa ĩrĩa arũmĩtie na magego make.Hingo ĩo ndeĩraga atĩrĩ, Ngakuĩra o kĩmamo-inĩ gĩakwa,matukũ makwa ngamakĩrĩrĩria maigane ta mũthanga;Mũri wakwa ũtambĩte ũgakinya o maĩ-inĩ,namo mathũmbĩ makwa maraaraga marĩ o na ireera,Riri wakwa ũtũũraga ũrĩ o mwanakahu,naguo ũta wakwa ũkerũhagio ũrĩ o guoko gwakwa.Niĩ-rĩ, andũ nĩmaandegagĩra matũ, na mageterera,magakira ki, rĩrĩa ngũheana kĩrĩra.Ndanina ũhoro wakwa, o matiagĩcokaga kwaria;ciugo ciakwa ciamataatagĩra ta mataata.Magakĩnjeterera o ta ũrĩa gũtanyagwo mbura,magaathamagia tũnua ta ũrĩa kũnyotagĩrũo mbura ĩrĩa ya kũrigĩrĩria.Rĩrĩa maakorũo morĩtwo nĩ mwĩhinyo, nĩ niĩ ndamathekathekagia,nao ũtheri wa gĩthiithi gĩakwa matingĩtũma ũiname.Nĩ niĩ ndamathuragĩra njĩra, ngaikara ta ndĩ mũnene wao,ngatũũra ndĩ ta mũthamaki wĩ gatagatĩ ga ita ciake,ngatuĩka ningĩ ta mũthathayani ũgũthathaya arĩa maracakaya.Ĩndĩ, rĩu nĩ gũthekwo ’thekagwo nĩ arĩa anyinyi akwa,o arĩa ndairire maithe mao ngarega kũmaringania na ngui ciakwa cia rũũru.Hinya wa moko mao-rĩ, ũngĩkĩng’una na kĩ,na nĩ andũ mathirĩirũo nĩ ũgima wao?Wagi na ng’aragu nĩitũmĩte mamoce;matũire macukumaga thĩ nyũmũ o maikaire mamithimithi-inĩ kũu kwĩ rũng’ũrĩ na gũgakira ihooru.Matuaga mũyuyu ihinga-inĩ;irio ciao nĩ mĩri ya mahĩnga.Nĩ kũingatwo maingatagwo mũingi-inĩ;makayagĩririo ta ũrĩa gũkayagĩrĩrio mũici.No mũhaka matũũre mĩkuru-inĩ ĩĩ cianda-inĩ,miungu-inĩ ya thĩ, o na ngurunga-inĩ.Kũu ihinga-inĩ nĩkuo maikaraga o makĩraramaga;kũu mahuti-inĩ-rĩ, nĩkuo metugutanagia.O nĩ ciana cia arĩa matarĩ mbuguĩro, ĩĩ-ni, ciana cia andũ matarĩ rĩĩtwa;nĩ kũrukarukwo maarukarukirũo bũrũri na mĩcarica.Na rĩu acio nĩ gũtuĩka nduĩkĩte rũĩmbo rũao,ĩĩ-ni, harĩ o ngagĩtuĩka ta kĩgano.Nĩ gũ’thũũra ma’thũũrĩte, makanjikaraga haraya,o na matingĩĩgirĩrĩria kũ’minja mĩnyĩrĩ o rĩrĩa maanyona.Nĩ gũkorũo We nĩ gũtungũra atungũrĩte rũga rũakwa, akanyonia thĩna,nao rĩrĩa me harĩ niĩ magagĩte matamu ma kanua.Mwena wakwa wa ũrĩo gwĩ kĩbeũ kĩũru gĩũkĩrĩte;nĩ gũikia maikagia magũrũ makwa njehere,na maka’haicĩrĩria njĩra ciao cia kũnyananga nacio.Njĩra yakwa nĩ kũmĩhianyũra mamĩhianyũrĩte,magatindĩkĩrĩria ndirũ ĩno nyonete nĩguo ĩ’hoote,na no andũ ta arĩa matangĩona wa kũmateithia.Mangorete ta matonyete na mwahuha mwariĩ,magakĩndugutũkĩra mokĩire muomokanĩro-inĩ ũcio.No matebebia njerekeirio:gĩtĩo gĩakwa kĩũmbũrĩtwo ta kĩgũrũkĩtio nĩ rũhuho,wega ũrĩa ndatũire naguo ũgakĩbuĩria ta itu.Na rĩu ngoro yakwa nĩ gũtwekũka ĩtwekũkĩte thĩinĩ wakwa;nĩ matukũ ma mĩtandiũko meĩngwatĩrĩire.Ũtukũ mahĩndĩ ma mwĩrĩ wakwa maraaraga magĩthecangwo,na ruo rũrĩa rũ’thegenyaga rũtirĩ hingo rũhurũkaga.Tondũ wa ũrĩa mũrimũ wĩ na hinya, nguo ciakwa nĩigũnyaraga,ika’nyita ta kanjũ yakwa ngingo-inĩ.Ngai nĩ kũndekania andekanĩtie ndaka-inĩ,ngagĩtuwo ta tĩri na mũhu.Wee-rĩ, nĩngũrĩragĩra, na ndũngĩnjĩtĩka;ngakĩrũgama na igũrũ, na no kũndora ũndoraga.Nĩ kũngarũrũka ũngarũrũkĩte ũkanyũmĩra ĩhu;nĩ gũ’thũkĩra ũ’thũkĩire na ũhoti wa guoko gwaku.Ũnjoete na igũrũ rũhuho-inĩ, ũgatũma rũnguue rũndware,nĩ kũnyagania ũrakĩ’nyagania kĩhuhũkanio-inĩ.Amu nĩnjũĩ ũrĩnginyia o gĩkuũ-inĩ,ũnginyie mũciĩ ũcio wathĩrĩirũo arĩa othe me muoyo.No rĩrĩ, mũndũ akĩharũrũka-rĩ, githĩ to gũtambũrũkia guoko?mũndũ ũkũninwo-rĩ, ndangĩkiuga mbu ateithio?Niĩ githĩ ndiarĩragio nĩ ũhoro wa mũndũ ũkinyĩrĩirũo nĩ mũthenya mũũru?ngoro yakwa anga ndĩaiguagĩra arĩa aagi kĩeha?Hĩndĩ ĩrĩa niĩ ndatanyaga ũhoro mwega, nĩrĩo ũũru wokire;rĩrĩa ndetereire o ũtheri, nĩrĩo gwokire nduma.Njikaraga o ngĩgariũkagwo nĩ mara, na matikirĩrĩrie;nĩ matukũ ma mĩtandiũko manginyĩrĩire.’Thiaga ndĩ mũthitu nĩ kĩeha, na riũa itekũrĩona;ngarũgama kĩũngano-inĩ, ngarĩra ngoiga ndeithio.Nduĩkĩte wa nyina na ngũcũ,na ngatuĩka wa thiritũ na nyaga.Rũũa rũa mwĩrĩ wakwa nĩ kũhunyũka rũhunyũkĩte,na rũkonũka, na ngaakanwo mahĩndĩ nĩ ũrugarĩ.Tondũ ũcio kĩnanda gĩakwa rĩu gĩtuĩkĩte o mũgirĩko,mũtũrirũ wakwa naguo ũkagarũrũo kayũ ka arĩa mararĩra.Niĩ nĩtwarĩkanĩire na maitho makwa:ingĩkĩhota atĩa gũcoka kwĩrorera mũirĩtu?Amu-rĩ, rũgai nĩ rũrĩkũ rũrĩa ingĩtũmĩrũo nĩ Ngai ũrĩ igũrũ?igai nĩ rĩrĩkũ rĩrĩa ingĩkagwata ndũmĩirũo nĩ Mwene-Hinya ũrĩ matu-inĩ?Githĩ arĩa matarĩ athingu ti mũtino matũmagĩrũo,arĩa eki maũndũ maaganu-rĩ, rũgai rũao anga ti ndirũ?Githĩ we ndonaga ikĩro ciakwa,na makinya makwa mothe akamatara?Korũo ndanacangania na ũndũ ũrĩa ũtarĩ wa ma,na kũgũrũ gwakwa gũkĩhiũha gũthiĩ gwĩka ũndũ wa ũhinga-rĩ,(Gũthimwo nĩngĩthimwo na ratiri ĩrĩa njigananu wega,nĩguo Ngai amenye wĩkindĩru wakwa;)Korũo ikinya rĩakwa rĩanehũka rĩkiuma njĩra-inĩ,ngoro yakwa ĩgagĩthiĩ kũrũmĩrĩra maitho-rĩ,na korũo gwĩ kĩmeni o na kĩnyinyi kĩanangwata moko:Hĩndĩ ĩo-rĩ, kũrotuĩka atĩ ndahanda, nĩ mũndũ ũngĩ ũrĩrĩaga;ĩĩ-ni, mĩhando ya mũgũnda wakwa ĩroombororio ĩthire!Kũngĩkorũo ngoro yakwa yanahenererio nĩ mũndũ mũka,ngagĩikaraga ngĩcemagĩrĩra mũromo-inĩ wa kwa mũndũ ũngĩ wa itũũra-rĩ,Hĩndĩ ĩo mũtumia wakwa arothĩagĩra mũndũ ũngĩ,na andũ angĩ, tiga niĩ, makĩmũraaragĩre!Tondũ ũcio watuĩka ũmaramari ũrĩa mũnene;ĩĩ-ni, watuĩka waganu ũrĩa ũngĩherithanĩrio nĩ kĩama.Amu ũcio nĩ mwaki ũrambanagia o kinya Ininanĩro-inĩ,na nĩ kuombororia ũngĩombororia uumithio wakwa wothe.Korũo kwĩ hingo ndarurũkire cira wa ndungata yakwa, o ya mũndũ mũrũme kana mũirĩtu,rĩrĩa ciagariũranaga na niĩ:Ingĩgĩĩka atĩa Mũrungu aarahũka?ingĩkĩmũcokeria ũhoro ũrĩkũ aandokera?Ũrĩa niĩ wanyũmbire ihu-inĩ towe wombire ũcio ũngĩ o nake?to ũmwe wagĩtũthondekire twĩ nda?Korũo ndanagiria arĩa ahũthũ magĩe na kĩrĩa mendaga,kana maitho ma mũtumia wa ndigwa ngĩtũma mamicamice;Na korũo ndanerĩĩra tũirio twakwa ndĩ nyiki,na ciana cia ngoriai itirĩe kĩndũ ho;(Na tiguo; amu kuuma ũnyinyi wakwa mwana ta ũcio akũrĩire harĩ niĩ ta arĩ niĩ ithe,na mũtumia ta ũcio ndũire ndĩ mũtongoria wake kinya ndoima nda ya maitũ;)Korũo ndanakĩona mũndũ agĩkua nĩ ũndũ wa kwaga nguo,kana ngĩona ũrĩa mũkĩa aagĩte gĩa kwĩhumba-rĩ;Korũo thũnũ ciake itianandathima,korũo ndakĩigana kũiguithio ũrugari wa guoya wa ng’ondu ciakwa-rĩ;Korũo ndanakĩoera arĩa matarĩ maithe guoko ndĩmahũre,nĩ ũndũ nĩndonaga a kũndeithia kwagĩa cira thome-inĩ-rĩ:Hĩndĩ ĩo kĩande gĩakwa kĩroteithũkana na mũrĩnga,nakuo guoko gũtuĩkĩre o gĩtina!Amu nĩndetigagĩra mũno mũtino ũrĩa ũngiuma kwĩ Mũrungu,na tondũ wa ũtũũgĩru wake ndirĩ ũndũ ingĩahotire gwĩka.Ingĩkorũo kwĩ hĩndĩ ndanatua atĩ thahabu nĩyo kĩĩrĩgĩrĩro gĩakwa,ngĩkĩĩra thahabu ĩrĩa theru, Nĩwe mwĩhoko wakwa-rĩ;Korũo nĩndakenaga nĩ ũndũ ũtonga wakwa warĩ mũnene,na tondũ guoko gwakwa kwarĩ kũgwatu indo nyingĩ-rĩ;Korũo ndĩ hĩndĩ ndakĩonire riũa rĩkĩarakana ngĩona mweri ũgĩceera na ũcangararu waguo,Na ngoro yakwa ĩkĩhenererio na hitho,guoko ngĩkũmumunya na kanua-rĩ:Ũguo naguo watuĩka waganu ũrĩa ũngĩherithanĩrio nĩ kĩama,tondũ nĩ gũkaana ingĩakaanire Mũrungu ũrĩa wĩ igũrũ.Korũo ndĩ hĩndĩ ndakenire nĩ ũndũ wa iharagana rĩa ũrĩa ũ’thũire,kana rĩrĩa ũũru wamũkorire ngĩgĩĩtũũgĩria;(Niĩ-rĩ, o na ndingĩetĩkĩririe kanua gakwa kahĩtienĩ kũmũgeka, atĩ kahoe oimwo nĩ muoyo;)Korũo andũ a hema yakwa matioigaga atĩrĩ,Nũ ũngĩona ũmwe ũtahũnaga nyama ciake?Niĩ gwakwa-rĩ, mũndũ mũgeni ndarĩ aaraara nja;mũgendi, niĩ no gũtiirũria ndamũtiirũragĩria;Niĩ, korũo ndanarindĩrĩra mehia makwa ta mũtugo wa andũ,ngakĩhitha waganu wakwa o thĩinĩ wa gĩthũri gĩakwa,Nĩ ũndũ atĩ nĩndetigĩrĩte kĩrĩndĩ,na ngaguoyithio nĩ rũmena rũa mĩhĩrĩga,ngagĩĩkirĩra, na ndiume nja.Ĩ na arĩ korũo ndĩ na wa kũnjigua!(Onei, rũũri rũakwa nĩ rũrũ, Mwene-Hinya nĩakĩnjokerie ũhoro!)Ningĩ na arĩ korũo ndĩ na marũa ma thitako marĩa mũmuku wakwa aandĩkĩte!Ndirĩ hĩndĩ itangĩmakuua ndĩmaigĩrĩire o kĩande;nĩ kwĩoha ingĩmeoha ta kĩremba.Makinya makwa mothe ndamwĩra mũigana wamo;nĩ gũthengerera ingĩmũthengerera ta ndĩ mũnene.Kũngĩkorũo ng’ũndũ yakwa nĩĩra’thitaka, ĩka’negenera,mĩkururo ya mũraũ ĩkĩrĩraga maithori o hamwe;Korũo ndũire ndĩaga maciaro mayo itaamĩrutĩire mbia,kana ngĩtũma ene yo moimwo nĩ muoyo-rĩ:Hĩndĩ ĩo, ithenya rĩa ngano kũromeraga ciigua,na handũ ha cairi kũmerage o mahuti!Ndeto cia Ayubu nĩciathira.NAO andũ acio atatũ magĩgĩtiga gũcokagĩria Ayubu ũhoro, nĩ ũndũ we mwene maitho make eonaga ta e mũthingu.Hĩndĩ ĩo Elihu, mũrũ wa Barakeli ũrĩa Mũbuzi, wa mbarĩ ya Ramu, agĩakanwo nĩ marakara: marakara make magĩakanĩra Ayubu, nĩ ũndũ nĩetuĩte wa kĩhooto gũkĩra Ngai.O nao arata acio ake atatũ, marakara make makĩmaakanĩra, nĩ ũndũ nĩmaagĩte icokia rĩrĩa mangĩcokia, no Ayubu-rĩ, magakĩmũtua mwĩhia.Na rĩrĩ, ũcio Elihu nĩ gweterera etereire aarĩrie Ayubu, nĩ ũndũ acio angĩ maarĩ akũrũ kũrĩ we.Nake Elihu aakĩona atĩ kanua ka andũ acio atatũ gatirĩ na icokia rĩrĩa kangĩcokia, nĩrĩo aagĩakanirũo nĩ marakara.Nake ũcio Elihu, mũrũ wa Barakeli ũrĩa Mũbuzi, agĩcokia ũhoro akiuga atĩrĩ,Niĩ ndĩ mũnyinyi, na inyuĩ mũrĩ akũrũ mũno;tondũ ũcio nĩ kwĩhata ngwĩhatĩte, na ndingĩeta kũmuonia ũrĩa na niĩ nguona.Nguugĩte atĩrĩ, atĩ, Matukũ nĩmo mangĩaria,na ũingĩ wa mĩaka nĩguo ũngĩrutana ũũgĩ.No rĩrĩ, thĩinĩ wa mũndũ nĩkũrĩ roho,mĩheeho ya Mwene-Hinya-rĩ, nĩyo ĩtũmaga andũ mataũke.Arĩa akũrũ to-o ogĩ,o na to athuri moĩ gũtua ũhoro.Hakĩrĩ ũguo-rĩ, ngũkiuga atĩrĩ, ’Thikĩrĩriai;niĩ na niĩ nĩnguonania ũrĩa nyonete.Atĩrĩrĩ, nĩ gweterera ngwetereire ũrĩa mũngiuga,ngũthikĩrĩirie njigue ihooto iria mwĩ nacio,ngagĩeterera o mũgĩtuĩragia ũrĩa mũngĩaria.Ĩĩ-ni, kũrũmbũria nĩngũmũrũmbũragia,na rĩrĩ, thĩinĩ wanyu gũtirĩ mũndũ wahoota Ayubu,gũtirĩ ũmenyire gũcokia ciugo ciake.Menyai muuge atĩrĩ, Nĩ hĩndĩ tũkorereire ũũgĩ,no Mũrungu ũngĩmũtoria, thengia mũndũ:Amu niĩ ndarĩ arangerekera ciugo ciake,na niĩ ndeto cianyu ticio ngũmũcokeria nacio.O no kũgegeara magegearĩte, matirĩ na ũndũ ũngĩ megũcokia;nĩ kũrigwo marigĩtwo nĩ ũrĩa mangiuga.Ĩ nĩnjeterere, niĩ, nĩ ũndũ atĩ o matikwaria,nĩ ũndũ atĩ marũngiĩ o ũguo, na maticokie ũhoro ũngĩ?Niĩ na niĩ-rĩ, nĩngũcokia ũhoro ũcio kamũrurumo,nĩngũkĩonania ũrĩa na niĩ nguona.Amu ndeto nĩcinjiyũire;roho ũrĩa wĩ thĩinĩ wakwa nĩ kũ’hatĩrĩria ũrakĩ’hatĩrĩria.Nda yakwa ĩhaanĩte ta ndibei ĩrĩa yagĩte huhĩrio,no ta mondo njerũ cia ndibei ikiriĩ gũtuthũka.Kwaria nĩngwaria, nĩguo ’hũcũke;ngũgĩtumũra mĩromo njokie ũhoro.Ta ndekerai ndige gũtĩĩra mũndũ o na ũmwe maũthĩ,na ndikahe mũndũ o na ũrĩkũ rũgooco rũa kũmwanjanja.Amu niĩ ndiũĩ kũheana rũgooco rũa kwanjanjana:korũo nĩguo, Mũnyũmbi nĩ kũnjehutia angĩnjehutia o narua.No rĩrĩ, wee Ayubu, ta igua ndeto ici ciakwa,ũhoro wakwa wothe ũũthikĩrĩrie.One, kanua gakwa rĩu nĩndagatumũra;rũrĩmĩ rũakwa rũrĩ kwaria, rũrũ rũa kanua gakwa.Ciugo ciakwa nĩikũheana ũhoro mwerekereru o ũrĩa wa ngoro yakwa,mĩromo yakwa yuge ũmenyi wayo hatarĩ na kohinga.Nĩ roho wa Mũrungu wanyũmbire,mĩheeho ya Mwene-Hinya nĩyo ĩndũũragia muoyo.Akorũo nĩũkũhota-rĩ, kĩ’hũndũrĩre ũhoro,ta haarĩria ciugo ciaku ũrĩ haha mbere yakwa, ũkiumĩre.Atĩrĩ, mbere ya Mũrungu niĩ ndariĩ o tawe;o na niĩ nĩ kũũmbwo ndombirũo na rĩũmba.Itebebia rĩakwa-rĩ, rĩtingĩgũtua ndaũritũ wakwa ndũngĩkũhihinya.Nĩ ma, nĩwarĩtie o ngĩiguaga na matũ,ngakĩigua mũgambo waku ũkiuga atĩrĩ:Niĩ ndĩ mũtheru, ndirĩ na mehia;niĩ ndirĩ ũũru njĩkĩte, thĩinĩ wakwa waganu gũtirĩ;Nĩ rĩ’, We nĩ gũ’thigana a’thiganaga,nĩ kũndua anduĩte thũ yake;Nĩanjohereire ndungu magũrũ,na nĩandĩithagia ikĩro ciakwa ciothe.Atĩrĩrĩ, nĩngũgũcokeria ũhoro: ũkiuga ũguo-rĩ, ndũrĩ na kĩhooto,nĩ gũkorũo Ngai nĩ mũnene kũrĩ andũ.Ũrakĩgiana nake nĩkĩnĩ ũndũ atĩ maũndũ make o na ũmwe ndaheanaga gĩtũmi kĩaguo?Amu kwaria, Mũrungu nĩaaragia rĩmwe,ĩĩ-ni, o na rĩa kerĩ, andũ mangĩaga kũrũmbũria.Nĩ kĩroto-inĩ, kĩoneki-inĩ gĩa ũtukũ,andũ maagwatwo nĩ toro mũnene,hĩndĩ ĩrĩa makomete ũrĩrĩ,Nĩrĩo ahingũraga andũ matũ,na ũtaaro ũrĩa maataarũo akawĩkĩra rũũri,Nĩ getha atigithie mũndũ rĩĩthugunda rĩrĩa ethugundĩte,na athiĩkĩrĩrie mũndũ mwĩtĩo, atigane naguo;Agakĩriĩrana roho wake na irima,akagiria muoyo wake ũkaninwo na njomo.Hĩndĩ ĩngĩ mũndũ akaherithio na ruo arĩ ũrĩrĩ,agaikara o agĩatagio nĩ mahĩndĩ matangĩtigithĩria,O kinya ngoro yake ĩgathũũra irio,roho wake ũgagĩthũũra o na kandũ karĩa ga ũthuro.Nyama cia mwĩrĩ wake nĩihwererekagĩra, ikaya gũthira,na mahĩndĩ make marĩa mataronagwo makoimĩra.Ĩĩ-ni, roho wake ũkaya gũkuhĩhĩria irima,muoyo wake ũgagĩthengerera harĩ arĩa maninanaga.Gwakorũo kũrĩ mũraika arekeirio,mũtaũranĩri, ũmwe wa arĩa ngiri,wa kuonia mũndũ ũrũngĩrĩru ũrĩa ũmwagĩrĩire-rĩ,Hĩndĩ ĩo akamũkinyĩria wega wake, akoiga,Ũyũ nĩohorũo nga ndagatuĩke wa kũharũrũka irima;nĩnyonete kĩmũkũũri.Hĩndĩ ĩo nyama cia mwĩrĩ wake igagĩĩthĩha kũrĩ cia mwana,agagĩcokererũo nĩ matukũ make marĩa ma ũnyinyi:Ahoyaga Ngai, nake agatuĩka wa kũmũiguĩra wega;ũthiũ wa Ngai aawĩrorera, nĩ gũkena akenaga:nake-rĩ, agatũma mũndũ ta ũcio acokwo nĩ ũthingu wake.Nĩ kũina ainaga e mbere ya andũ arĩa angĩ, akoiga atĩrĩ,Niĩ nĩndahĩtirie, ũhoro ũrĩa mwerekereru-rĩ, ngĩwagania;na ũũru ũcio ndiigana kũwĩrĩhĩrio.Nĩ gũkũũra akũũrĩte roho wakwa ndũgatonye irima,muoyo wakwa ũgĩtũũre o wonaga ũtheri.One, maũndũ macio mothe Mũrungu nĩekaga;kerĩ, o na gatatũ, ageka mũndũ ũguo,Nĩguo ahũndũre roho wake uume irima-inĩ,atheragĩrũo nĩ ũtheri ũrĩa wonagwo nĩ arĩa me muoyo.Thikagĩrĩria, wee Ayubu, ũkaigua ũhoro wakwa;wĩkirĩre, niĩ njaragie.Akorũo wĩ na ũndũ wa kuuga, njokeria.Aria, amu ũrĩa ngwenda no gũtuĩke atĩ wĩ mũthingu.Na akorũo ndũrĩ naguo, no gĩ’thikĩrĩrie;wee ĩĩkirĩre, niĩ ngũrute ũũgĩ.NINGĨ Elihu agĩcoka o ho, akiuga atĩrĩ,Inyuĩ andũ aya ogĩ, iguai ndeto ciakwa;ndegerai matũ, inyuĩ amenyu maũndũ.Amu gũtũ kũroragia ciugoo ta ũrĩa karakara ĩĩcamagĩra irio.Nĩtwĩthurĩrei ũndũ ũrĩa wagĩrĩire,ũndũ ũrĩa ũkĩrĩ mwega-rĩ, ithuĩ tũkĩũmenye.Nĩ gũkorũo Ayubu oigĩte ũũ: Niĩ ndĩ mũthingu,no Mũrungu nĩ gũte ateete kĩhooto gĩakwa;O na ndatuĩka ndĩ na kĩhooto-rĩ, nduĩtwo o mũrongo;ndĩ mwĩkĩre ngurara ĩtangĩhoneka, na itarĩ ũndũ njĩhĩtie.Ĩ nĩ mũndũ ũngĩ ũrĩkũ ũhaana ta Ayubu,kũnyua ndendwa ta ũrĩa kũnyuagwo maĩ,Agagĩtuĩka wa ndundu ya arĩa eki maũndũ ma waganu,agakĩgĩa thiritũ na andũ arĩa imaramari!Nĩ amu oigĩte atĩrĩ, atĩ, Mũndũ ndangĩgunwo o na hanininĩ kũgĩa ũiguano na Ngai.Tondũ ũcio, no gĩ’thikĩrĩriei, inyuĩ mwĩ na mbuguĩro:kũrogira Mũrungu angĩĩka ũndũ mwaganu!Mwene-Hinya-rĩ, kũrogira angĩĩka ũndũ wa wogogi!Amu wĩra ũrĩa mũndũ arutĩte nĩguo akamũrĩha,atũme mũndũ o wothe agwate kĩrĩa kĩringaine na mĩthiĩre yake.Ĩĩ-ni, nĩ ma, Mũrungu ndarĩ hingo angĩĩka waganu,we Mwene-Hinya ndangĩhong’ora cira.Nũ wamũtuire mũramati amũramatagĩre thĩ?kana rĩrĩ, mabũrũri mothe, ũrĩa wamaaranirie nũ?Angĩkĩgarũra ngoro yake ĩmũcokerere,agĩre roho wake, mĩheeho yake ĩkĩmũhũndũkĩre-rĩ,Arĩa othe me mwĩrĩ no mathiranĩre o hamwe;andũ maacoka gũtuĩka o rũkũngũ.Akorũo wĩ mũndũ mũtaũku-rĩ, kĩigue ũhoro ũyũ;thikĩrĩria mũgambo wakwa ũrĩa nguuga.Atĩrĩ, mũthũũri kĩhooto-rĩ, aakĩhota gũtuĩka mwathani?Ũcio mũthingu, o Ũcio kĩhoti, githĩ wamũtua mwĩhia?O ũcio wĩraga mũthamaki, Wĩ mũũra-huhũ!namo makang’ũ ma bũrũri akamera, Mũrĩ aaganu!Na ndatĩagĩra anene maũthĩ,na ndangĩrora itonga gũkĩra arĩa ahũthũ,nĩ gũtuĩka othe no wĩra wa moko make.Gũkua makuaga na mbũkĩrĩra, o ũtukũ gatagatĩ;andũ nĩ kũinaina mainainaga, makehuta,na arĩa ihoti magathengio o na matahutĩtio na guoko.Nĩ gũkorũo maitho make nĩ gũcũthĩrĩria macũthagĩrĩria mĩthiĩre ya mũndũ,agakĩonaga ikĩro ciake ciothe.Gũtirĩ nduma, kana handũ o na hairĩte ta gĩkuũ,harĩa eki a waganu mangĩĩhitha naho.Nĩ amu we ndabataragio nĩ gũcũrania ũhoro wa mũndũ makĩria,atĩ aambe akinye mbere ya Mũrungu nĩguo acirithio.Arĩa ihoti-rĩ, amahehenjaga na ategũtinda akĩhaarana,na mathenya mao agacokia andũ angĩ.Kwĩmenyera nĩakĩĩmenyagĩra ũrĩa mekaga,agakĩmang’aũra ũtukũ, magathuthurĩka.Amaringaga ta ũrĩa aringaga arĩa imaramari,o harĩa mekuonerũo wega nĩ andũ arĩa angĩ;Nĩ ũndũ nĩ kwehũka mehũkire magĩtiga kũmũrũmĩrĩra,magĩkĩrega kũrũmbũria njĩra ciake o na ĩrĩkũ;Magĩgĩtũma akinyĩrĩrũo nĩ mũkayo wa andũ arĩa ahũthũ,akĩigua gũkaya kwa arĩa maathĩnagio.We rĩrĩa arehete ũhoreri-rĩ, nũ ũngĩhota kũmũtua mwĩhia?ningĩ ehitha ũthiũ, nũ ũngĩkĩhota kũmuona?o na gwatuĩka nĩ rũrĩrĩ rũĩkĩtwo ũguo, kana mũndũ, o ũndũ ũmwe:Nĩ getha mũndũ gĩthagathago ndagatũũre athamakaga,gũtigakĩgĩe mũndũ ũngĩgwatia kĩrĩndĩ na mũtego.Mũrungu-rĩ, gũkĩrĩ mũndũ wanamwĩra ũũ,’Herithĩtio, na hatarĩ ũũru njĩkĩte:Ũndũ ũrĩa itoine, kĩnyonererie arĩ wee;korũo kwĩ wogogi ndĩ naguo, ndigacokera?Irĩhi rĩake githĩ no rĩtuwo ta ũrĩa wee ũkwenda, tondũ ũrarĩrega?hau-rĩ, nowe ũngĩthura, ti niĩ:no kĩarie uuge ũrĩa ũkũmenya.Andũ arĩa me na mbuguĩro-rĩ, ũrĩa mangĩnjĩra,o mũndũ ũrĩa mũũgĩ ũkũigua ngĩaria, no atĩrĩ,Atĩ Ayubu aarĩtie ta atarĩ na ũmenyi,na ũhoro wake ũkaaga ũgerekereri.Na arĩ korũo Ayubu aatũũra ageragio o nginya gĩturi,nĩ ũndũ wa ũrĩa acoketie ũhoro ta andũ arĩa aaganu!Tondũ nĩonganĩrĩirie ũhĩtia wake na ũremi;ahũrĩte hĩ o haha tũrĩ,na akaingĩhia ciugo ciake cia kũng’athĩria Mũrungu.NINGĨ Elihu agĩcoka o ho, akiuga atĩrĩ,Ũhoro ũyũ-rĩ, nĩguo wĩoneire atĩ nĩ wa kĩhooto, ũkiuga ũũ:Ũthingu wakwa nĩũkĩrĩte wa Mũrungu?Ningĩ ũkĩũria atĩ wagunwo na njĩra ĩrĩkũ?ningĩ atĩrĩ: Ndagwata uumithio ũrĩkũ gũkĩra rĩrĩa ingĩtũire njĩhagia?Niĩ-rĩ, nĩngũkũhũndũrĩra ũhoro,wee o hamwe na thiritũ ĩno yaku.Atĩrĩrĩ, ta cũthĩrĩria kũrĩa matu-inĩ, wone;rora igũrũ, ũrĩa rĩtũũgaraire gũgũkĩra.Kũhĩtia ũngĩtuĩka nĩũhĩtĩtie, ũkĩrĩ ũndũ wĩkĩte Ũcio?o na mehia maku mangĩkorũo me maingĩ-rĩ, nĩ ũndũ ũrĩkũ ũkĩmũhutĩtie naguo?Ningĩ ongorũo wĩ mũthingu-rĩ, kĩrĩa ũkĩmũheete nĩ kĩ?kana nĩ kĩ ekũgwata guoko-inĩ gwaku?Ũmaramari waku no mũndũ tawe ũngĩtuuria,ũthingu waku naguo no mwana wa mũndũ ũngĩguna.Andũ-rĩ, gũkaya nĩmakayaga nĩ kũhinyĩrĩrio na maũndũ maingĩ;nĩmoigaga mbu nĩ ũndũ wa guoko gwa kĩrĩ-hinya.No gũtirĩ ũngĩũria ũũ: E kũ Ngai Mũnyũmbi,ũrĩa ũtũmaga mũndũ aine nĩ gũkena, hĩndĩ kũrĩ ũtukũ,O ũrĩa ũtũrutaga maũndũ kũrĩ ũrĩa arutĩte nyamũ cia werũ-inĩ,na agatũũhĩgia kũrĩ nyamũ cia igũrũ iria irĩ njoya?Gũkaya nĩmakayaga, na gũtirĩ ũngĩmetĩka,nĩ ũndũ wa mwĩtũũgĩrio wa andũ aaganu.Mũrungu-rĩ, ndarĩ hĩndĩ angĩigua ũhoro ũtarĩ wa ma,o na kũrũmbũria, Mwene-Hinya ndangĩũrũmbũria.Githĩ makĩria ti rĩrĩa ũkuuga atĩ wee ndũkũmuona;atĩ cira wĩ mbere yake, nawe nĩ gweterera ũmwetereire!No rĩu, tondũ atĩ ndarokaga o gũkinyĩria mũndũ marakara,ũgagĩtua atĩ ndarũmbũragia mũno mwĩgerero.Ayubu-rĩ, atumũrĩte kanua gake na ũhoro wa tũhũ;nĩaarĩtie ndeto nyingĩ itarĩ cia ũmenyo.NINGĨ Elihu agĩtwara ũhoro na mbere, akiuga atĩrĩ,Ta njĩtĩkĩria hanini, nĩguo nguonie;amu kũrĩ o ciugo ndigairie cia gũcirĩrĩra Ngai nacio.Ngũrehe ũmenyi ngĩũrutaga kũnene,nyonanie atĩ Mũnyũmbi nĩwe wĩ na ũthingu.Amu ti-itherũ ndeto ciakwa ti cia maheni:ũyũ mwĩ nake-rĩ, nĩ mũndũ wĩ na ũmenyo mũkinyanĩru.Atĩrĩ, Mũrungu nĩ kĩhoti, na ndarĩ mũndũ airaga:nĩ mũhoti na ũhoti wa ngoro.Ndatũũragia arĩa aaganu muoyo,no nĩatuagĩra andũ arĩa athĩnie na kĩhooto.Andũ arĩa athingu-rĩ, ndarĩ hĩndĩ angĩĩhũgũra maitho ndakamone,no nĩamaikaragĩria gĩtĩ kĩa ũnene hamwe na athamaki,maikarage ho kinya tene, nao magagĩtũũgĩra.Ningĩ maakorũo marĩ ohe, magekĩrũo bĩngũ,matuĩke nĩ nga cia ũthĩnĩki imanyitĩte,Nĩ kũmonia amonagia wĩko wao ũrĩa ũtariĩ,agakĩmonia mehia mao, mamenye nĩ maũndũ ma mwĩgerero mekĩte.Nĩ kũhingũra ahingũraga matũ mao nĩguo mataarĩke,na akamaatha atĩ mahũndũke matigane na waganu.Nao metĩkĩra kũigua, magĩcoke kũmũtungatagĩra-rĩ,hĩndĩ ĩo nĩ kũhingia makahingia matukũ mao o na wega,magĩte mĩaka yao marĩ o na maũndũ ma gĩkeno.Na maarega kũigua, nĩ kũninwo makaninwo na njomo,nĩ gũkua magakua matarĩ maagĩa na ũmenyi.No rĩrĩ, andũ arĩa me na ngoro cia ũthagathago matũũraga o maigĩte marakara:kũrĩra matingĩmũrĩrĩra rĩrĩa aramoha.Acio makuaga marĩ o anyinyi,mĩoyo yao ĩgathira ta ya arĩa methũkagia.Mũndũ mũthĩnĩku-rĩ, amũtharaga ũũru-inĩ na njĩra ya thĩna ũcio e naguo,agakĩmahingũra matũ na njĩra o ĩo ya kũhinyĩrĩrio.Ĩĩ-ni, o nawe nĩendaga akũgucĩrĩrie uume harĩa ũhatĩkĩrĩirioakuumĩrie kũndũ kwariĩ, kũrĩa gũtarĩ ũkunderu;hĩndĩ ĩo kĩrĩa ũrĩigagĩrũo metha-inĩ yaku kĩhunjage maguta.No rĩrĩ, wee nĩ kũiyũrũo ũiyũirũo nĩ mũcirĩre wa arĩa aaganu:no mũhaka ũnyitwo o nawe nĩ cira o na ituĩro rĩrĩa rĩa kĩhooto.Kĩĩmenyerere, ndũkagucĩrĩrio nĩ marũrũ ũtuĩke wa ndendwa, ningĩ-rĩ,tiga gwĩtĩkĩra kwehũka nĩ ũrĩa gĩgũkũũri gĩkũneneha.Ũtonga waku arĩ guo nĩũngĩkĩigana wa gũkũruta hatĩ-inĩ?o na kana nditi ciothe cia ũhoti ũcio wĩ naguo?Tiga gũkĩhũmĩrĩra ũtukũ,nĩrĩo ihinda rĩrĩa irĩndĩ ituĩkanaga irĩ o gwacio.Ĩrĩithie, ndũkae kwerekera na waganu-inĩ,amu nĩguo wee ũthurĩte handũ ha gũthĩnĩka.Atĩrĩrĩ: Mũrungu, tondũ wa ũhoti wake, nĩekaga maũndũ manene mũno:nũ ũngĩ mũrutani take?Nũ ũkĩmwĩraga njĩra ĩrĩa ekũgera?ningĩ nũ ũngĩmwĩra, Wee nĩwĩkĩte wogogi?Ririkanaga kũgathĩrĩria wĩra wake,ũrĩa wanainĩrũo nĩ andũ.Kĩrĩndĩ gĩothe nĩgĩtũire kĩũcũthagĩrĩria;andũ-rĩ, mawĩroragĩra marĩ o kũraya.Atĩrĩ, Mũrungu nĩ mũnene, na ithuĩ tũtimũũĩ;mĩaka yake ndĩngĩtuĩrĩka ũrĩa ĩigana.Amu-rĩ, agucagia tũtaata twa maĩ o agĩtwambatagia,tũrĩa tũcokaga gũtuĩka mbura yumĩte thaarũ-inĩ wayo;Ĩgagĩitĩrĩrio thĩ nĩ matu macio me igũrũ,makiuragĩria andũ o makĩmĩingĩhagia.Nĩngarĩ kwĩ mũndũ ũngĩmenya ũrĩa matu matandayagio,kana amenye ũhoro wa marurumĩ ma hema-inĩ ĩo aikaraga?One ũrĩa ahunjagia ũtheri wake ũkamũthiũrũrũka kũu arĩ,agacoka akaũhumbĩra na ndia iria nene cia iria!Maũndũ macio nĩ kũherithia aherithagia irĩndĩ namo,ningĩ kũheana akaheana bũthi wa irio.Rũheni-rĩ, nĩethayaga moko naruo,akarũatha atĩ rũrathe o kĩrĩa rũaikĩrio.Mũgambĩre waruo nĩ rũrongoro rũake ũrehage,mahiũ namo ũkamamenyithia atĩ kũrĩ kĩhuhũkanio kĩroka.Ngoro yakwa o nayo nĩĩratetema,na kugũũka ĩkagũũka handũ hayo.Iguai ũrĩa mũgambo wake ũrakandũka,kĩiguei mũrurumĩ ũrĩa kanua gake kararurumĩria.Aũrekagia ũgatambũrũka ruungu rũa igũrũ o guothe,naruo rũheni rũake rũgakinya o ndere-inĩ cia thĩ.Thutha waruo nĩ mũgambo ũcokaga gũthunguruma:nĩwe ũraruruma na mũgambo ũcio wake mũkaru,na rĩrĩa mũgambo wake ũkũiguwo ndarigagĩrĩria heni.Mũrungu-rĩ, arurumaga na mũgambo wake mũrurumĩre ũrĩ magegania;nĩ maũndũ manene ekaga matangĩmenyeka nĩ ithuĩ.Amu nĩwe wĩraga tharunji, Itĩkĩra thĩ;mbura o nayo, rĩrĩa ĩkuura,o gwata iboboto cia mbura yake ĩrĩa nene;Agagĩkũnjaria moko ma andũ othe,nĩ getha othe mamenye nĩwe, akĩrĩ we wamombire.Hĩndĩ ĩo nyamũ nacio igathiĩ kwĩũa ciemo-inĩ,igagĩikara o imamo-inĩ ciacio.Mwena wa gũthini-rĩ, kuumaga kĩhuhũkanio, gĩgoka kiumĩte kũu nyũmba yakĩo;mwena wa gathigathini nakuo gũkoimaga heho.Mĩhũmũ ya Mũrungu nĩĩtũmaga kũgĩe mbarabu;maĩ, o na harĩa maaramĩire, magakĩgwatana.O narĩo itu rĩrĩa imata nĩwe ũrĩritũhagia nĩ kũrĩiyũria ũigũ,na gũtambũrũkia agatambũrũkia itu rĩake rĩrĩa riumaga rũheni;Narĩo rĩkagarũrũo o na kũrĩa angĩrĩerekeria,matu macio mekage ũrĩa egũkĩmaathagũkũ ũthiũ-inĩ wa thĩ kũrĩa guothe gũtũũragwo nĩ andũ,O na akorũo gĩtũmi kĩa amarehe nĩ aherithanie, kana nĩ athondeke thĩ yake,kana nĩ ũndũ wa kũiguanĩra tha.Ta thikĩrĩria ũhoro ũyũ, wee Ayubu:tithĩria hau, wĩcũranĩrie mawĩko ma Mũrungu ũrĩa me magegania.Wee nĩũũĩ ũrĩa Ngai aathaga maũndũ macio,na ũrĩa atũmaga rũheni rũa itu rĩake rũhenũke?Wee nĩũũĩ ũrĩa matu magiragio matugũke?wakĩmenya mwĩkĩre wa morirũ ma Ũcio mwene ũmenyi mũkinyanĩru?Wamenya kĩrĩa gĩtũmaga nguo ciaku ihiũherĩrĩa thĩ ĩkirĩte ki nĩ ũndũ wa rũhuho rũa gũthini?Matu-mairũ-rĩ, wee wahota gũtambũrũkia ta ũrĩa We ekĩte,o ũguo momĩte ta gĩcicio kĩa rũthuku?Ta gĩtũrute ũrĩa tũngĩmwĩra,amu ithuĩ tũtingĩmenya kwerekania ũhoro nĩ ũndũ wa nduma.Hĩ! atĩ erũo ndĩ ũndũ ngwenda twarie?kaĩ kũrĩ mũndũ ũngĩkiuga amerũkio?Na rĩu andũ matingĩhota kũbara ũtheri ũcio ũcangaraire igũrũ,rĩu gũgĩũkĩte rũhuho rũkarĩenjũra.Mwena wa gathigathini gũkuuma ũkengi ũhaana ta thahabu:Ngai-rĩ, riri ũrĩa e naguo ũrĩ wĩtigĩrithia mũnene.Mwene-Hinya-rĩ, ithuĩ tũtingĩhota kũmũtuĩria; ũhoti wake nĩ mũnene mũno mũno,na tondũ wa ũrĩa e wa kĩhooto, o na ũthingu mũingĩ, ndarĩ hingo angĩogogana.Tondũ ũcio andũ nĩ gwĩtigĩra mamwĩtigagĩra;we ndarũmbũragia andũ o na arĩkũ arĩa ngoro ciao ciĩonaga ta marĩ ogĩ.HĨNDĨ ĩo Jehova agĩcokeria Ayubu ũhoro e kĩhuhũkanio-inĩ, akiuga atĩrĩrĩ,Nũ ũyũ ũrekĩra kĩrĩra ndumana ndeto itarĩ cia ũmenyo?Ta ĩhotore rĩu ta mũndũ mũrũme!amu nĩngũkũũria, nawe ũkĩ’menyithie.Atĩrĩ, rĩrĩa ndaakire gĩtina gĩa thĩ-rĩ, wee warĩ ha?ndũkiuge, akorũo wĩ na ũũgĩ wa kũmenya.Nũ wathimire kũrĩa ĩgũkinya? amu wee nĩũkĩũĩ;kana nũ wamĩtambũrũkĩirie rũrigi rũa kũgera?Makinya ma itugĩ ciayo-rĩ, maahandĩrĩirũo kĩ-inĩ?kana nũ waigire ihiga rĩayo rĩa koine,Hĩndĩ ĩrĩa njata cia rũcinĩ ciainire o hamwe,na ariũ a Ngai othe magĩkĩanĩrĩra nĩ gũkena?Kana nũ wahingĩire iria rĩrĩa inene na mĩrangorĩrĩa rĩatothokire rĩkiuma ĩhu-inĩ,Hĩndĩ ĩrĩa ndatuire matu nguo yarĩo,ngĩgĩtũma nduma ndumanu ĩtuĩke tama warĩo, ta ũrĩa ũrigicagĩrio mwana,Na ngĩrĩĩkĩrĩra mũhaka mũtue nĩ niĩ,ngĩkĩrĩhingĩra na mĩgĩĩko o na mĩrango,Ngiuga, Ũrĩkinyaga o hau, na ndũkanaagarare;hau nĩho makũmbĩ maku megũgũmi marĩtĩmagĩrĩra.Gwata kĩambĩrĩria kĩa matukũ maku ũrĩ weathĩra atĩ gũkĩe,ũgakĩonereria ũtheri wa rũcinĩ harĩa ũkuumĩrĩra,Nĩguo ũkĩnyite thĩ icũrĩ ciayo,andũ arĩa aaganu maribaribwo mamiume?Hĩndĩ ĩo thĩ nĩĩgarũrũkaga ũrĩa ĩkũhaanaga, o ta rĩũmba rĩarĩkia gũturumwo na mũhũri, rĩekĩrũo rũũri,indo ciothe ikoimĩra o wega, nayo ĩgagĩikara ta yehumba nguo:Nao acio aaganu magagĩtunyũo ũtheri ũrĩa wao,nakuo guoko kũrĩa kũhang’arairio gũkoinĩka.Iria rĩrĩa inene-rĩ, ũrĩ watonya kinya matherũkĩro-inĩ marĩo?kana gũceera ũgaceera thĩinĩ wa ndia icio o kũu kũriku mũno?Ũrĩ hingo wanaguũrĩrio ihingo cia gĩkuũ?igukumo icio cia nduma ya gĩkuũ-rĩ, ũrĩ waciona, wee?Ĩ wariĩ wa thĩ, ĩĩ yothe, wee nĩũrĩkĩtie kũũmenya?ta uga, akorũo wothe nĩũkĩũũĩ!Ũtheri-rĩ, njĩra ya gũkinya gĩtũũro kĩaguo ĩrĩ ha?nayo nduma, nĩ na kũ kwayo,Nĩguo ũmĩtware ũmĩcokie mũhaka wayo,ũgĩtuĩke nĩwĩkũũranĩire mĩirigo ya gũkinya nyũmba-inĩ yayo?Wee no ũkĩũĩ, amu wakĩrĩ o mũciare,na matukũ maku makĩgerũo nĩ maingĩ mũno!Tharunji-rĩ, ũrĩ wagĩtonya kũrĩa ĩigĩtwo mĩthithũ,kana mĩthithũ ya mbura ya mbembe, wee nĩũmĩonete,Ĩrĩa njigĩire hingo ya gũtũma mĩnyamaro,ngamĩiga nĩ ũndũ wa hingo ya mbaara na ya ita?Nĩ njĩra ĩrĩkũ ũtheri ũgayanganagĩrio nayo?kana ĩrĩa rũhuho rũa irathĩro rũhunjagio nayo gũkũ thĩ?Kĩboboto kĩa mbura-rĩ, nũ wagĩatũrĩire mũkaro wa gũũkagĩra,o na kana agĩtemera rũheni rũa marurumĩ njĩra,Nĩguo atũme mbura yurage bũrũri ũtarĩ andũ,o werũ-inĩ, kũrĩa gũtarĩ kamũndũ;Nĩ getha ĩhũnagie rũng’ũrĩ, o kũrĩa gũkirĩte ĩhooru,ĩgĩtũmaga kũmere nyeki ĩrĩa ya mũmerano?Mbura-rĩ, nĩĩrĩ ithe?ningĩ nũ mũciari tũtaata tũrĩa twa ime?Mbarabu-rĩ, yoimire nda ya ũ?nake nũ mũciari mbaa ĩrĩa yumaga igũrũ ĩĩ ngenyekenyi?Nĩrĩo maĩ mehithaga ta mekunĩkĩirie na ihiga,ndia igũrũ gũgakĩgwatana nĩ heho.Wee-rĩ, nĩwe muohania kamanja karĩa ga Kĩrĩmĩra?kana muohori mĩgeto ya Karau?Njata iria ciĩtagwo Mazarothu, wee wahota gũciumagaria o mahinda ma cio maakinya?kana Nduba na mũtongoro wa ciana ciayo-rĩ, watuĩka wa kũmĩonagĩrĩria njĩra?Mĩathĩre ya kũrĩa igũrũ, wee nĩũmĩũĩ?nĩwe ũrũmĩtie ũtabania warĩo nĩguo rĩtabanagie thĩ?Wee nĩũĩyũkagĩrĩria mũgambo waku ũkaarĩria matu,nĩguo gũũke mbura nyingĩ ĩkũhumbe?Wee nĩwe ũtũmaga heni, ithiĩ ihiũke,nacio igagĩkwĩra, Ithuĩ aya?Matu na mũthimbĩre wamo-rĩ, nũ wamekĩrire ũũgĩ?kana njata iria igũaga, nũ waciheire ũmenyi?Matu-rĩ, nũ ũhotaga kũmagera, tondũ wa ũrĩa e na ũũgĩ?kana nũ ũkĩogekaga inya cia igũrũ,Rĩrĩa rũkũngũ rũtondorokaga,nacio ngũgĩ ikagwatana hamwe?Mũrũthi wa mũgoma-rĩ, wee nĩwe ũũguĩmithagia ũkawonera ndĩa,kana ũkininĩra ciana cia ngatia mũhaaha,Rĩrĩa ciĩkonotete ciemo-inĩ ciacio,igagĩikara harĩa hagitaru nĩguo ciohagĩrie?Ĩ ihuru-rĩ, nũ ũrĩonagia irio ciarĩo,rĩrĩa tũcui twarĩo tũrarĩrĩra Mũrungu,na tũkaanganga nĩ kwaga gĩa kũrĩa?Wee-rĩ, mbũri cia werũ-inĩ, iria itũũraga mahiga-inĩ, nĩwe ũmenyaga iciarĩro rĩacio?thwariga nĩwe ũrũmbũyagia rĩrĩa mĩgoma yacio ĩkuohoka?Wee nĩwe ũtuaga mĩeri ĩrĩa irĩhingagia,kana ũkamenya rĩrĩa igaciara?Ciĩthunanagĩra, igaciara tũũri twacio,ikeaũra ruo.Ciũri icio ciacio nĩigarĩĩraga; ciĩreraga o kũu rũriĩ gũtheri,ikaya gũgathiĩ, na iticicokerere.Njagĩ-rĩ, nũ wamĩrekereirie ĩthiage ĩtarĩ mũũria?kana rĩrĩ, njagĩ yo-rĩ, ũrĩa wamĩohorire mĩhĩndo nũ?To niĩ ndamĩheire werũ ũtuĩke mũciĩ wayo,ngĩtua rũng’ũrĩ rũa cumbĩ gĩtũũro kĩayo?Yo nĩ kũnyarara ĩnyaraire ironja rĩa itũũra,o na mũkaĩrĩrio wa mũhũri ndĩiguaga.Mũtambũko-inĩ wa irĩma nĩkuo ũrimũtho wayo,ĩhaarage kahuti o karĩa gothe karuru.Mbogo-rĩ, nĩĩngĩkirĩrĩria ĩgũtungatĩre,kana ĩĩtĩkĩre gũikara kiugũ gĩaku?Wakĩhota kuoha mbogo na mũkwa ĩgucagie mũraũ?yagĩĩtĩkĩra kũrĩma ituamba na ngari ĩkuumĩte o thutha?Wamĩĩhoka, nĩ ũndũ atĩ ĩĩ na hinya mũnene,kana ũmĩtigĩre wĩra waku ĩrutage?Wakĩmĩĩtĩkia atĩ nĩĩrĩkũinũkagĩria kĩmera gĩaku,ĩgagĩkũũnganĩria ngano, ĩkĩrehage kĩhũrĩro-inĩ?Ithagu rĩa nyaga-rĩ, rĩbatabataga na gĩkeno,ĩndĩ mĩhĩko ĩo yayo, na njoya ciayo, nĩikĩrĩ tha?Tondũ-rĩ, ĩtigaga matumbĩ mayo tĩri-inĩ,atĩ magwatagĩre ũrugarĩ o hau rũkũngũ-inĩ,Ĩgakĩriganĩrũo nĩ atĩ maahota kũũragwo nĩ kũgũrũ kwene,kũrangwo marangwo nĩ nyamũ ya werũ-inĩ.Ĩthũkĩire ciana ciayo o ta itarĩ ciayo;ndĩnehaga, o na mĩnoga yayo ĩngĩtuĩka ya tũhũ,Nĩ gũkorũo Ngai nĩamĩagithĩtie ũũgĩ,akaaga kũmĩgaĩra mbuguĩro.Hĩndĩ ĩrĩa ningĩ yatua kwĩarahũra yũre-rĩ,ĩkanyarara mbarathi o gwata mũmĩhaici.Ĩ mbarathi-rĩ, nĩwe ũmĩĩkĩrĩte hinya?nĩwe ũmĩguĩkĩire ngingo na mũreera ũcio wayo wĩribaribaga?Wee nĩwe ũtũmaga ĩrũũge ta ngigĩ?riri wa mũtiihĩre wayo-rĩ, ũrĩ itebebia!Nĩ gũtutia ĩtutagia kũu gĩtuamba-inĩ ĩgĩĩkenagĩra nĩ ũhoti ũrĩa ĩĩ naguo,ĩgagĩthiĩ gũtũnga ita.Guoya nĩ gũtheka ĩũthekagĩrĩra, kũmaka ndĩngĩmaka,o na ndĩngĩgarũrũka yũre nĩ rũhiũ rũa njora.Ĩthiaga ĩgĩkorakoragĩrũo nĩ thiaka wa mũmĩhaici,o ĩkĩmenũkagĩrũo nĩ mĩenjerere na thũgo cia mĩkũng’i.Ĩgakĩhũmbũra thĩ nĩ ũrĩa ĩĩ na ũrũme na ĩkeha;karumbeta karĩ kũgamba ndĩngĩrũgama.O karumbeta kaagamba ĩkoiga, Inũ!ĩiguaga thaha wa mbaara ĩĩ hanene,ĩkaigua mĩgoromoko ya njamba, na mũgũũthũkanĩro wa ita.Ũũgĩ waku-rĩ, nĩguo ũtũmaga rũĩgĩ rũthang’ate igũrũna rũgatambũrũkia mathagu rũkerekera o na gũthini?Ĩ nderi-rĩ, nĩ gwatha gwaku gũtũmaga yambate o kwambata,ningĩ gĩtara kĩayo ĩkaara o igũrũ mũno?Yo ĩtũũraga ihiga-inĩ o igũrũ; nĩho gĩikaro kĩayo,o kũu rũhĩa-inĩ rũa rũaro, handũ he mwĩgitĩro.Kũu nĩkuo ĩcũagĩra ĩyonere ndĩa;maitho mayo makamĩonera kũraya mũno.Njui ciayo ikundaga o thakame,na handũ harĩ andũ orage, nderi nĩho ĩrĩ.NINGĨ Jehova agĩcokeria Ayubu atĩrĩ,Ũrĩa ũkwenda kũng’otha-rĩ, nĩakĩgariũrane na Mwene-Hinya?ũrĩa ũrarũithia Ngai, ta nĩacokie!Hĩndĩ ĩo Ayubu agĩcokeria Jehova, akiuga ũũ:Niĩ-rĩ, ndirĩ bata o na hanini; ngũgĩgũcokeria atĩa?nĩndehumba kanua na guoko.Kwaria nĩnjarĩtie rĩmwe, na ndiona wa gũcokia;ĩĩ-ni, o na ngaaria kerĩ, na ndikĩrĩ ũndũ ũngĩ nguuga.Hĩndĩ ĩo Jehova agĩcokeria Ayubu ũhoro e kĩhuhũkanio-inĩ, akiuga atĩrĩrĩ,Rĩu ta ĩhotore ta mũndũ mũrũme:nĩngũkũũria, nawe ũkĩ’menyithie!Kĩhooto kĩrĩa nduaga maũndũ nakĩo, githĩ no ũkĩrarie?niĩ githĩ wandua mwĩhia, nĩ getha wee ũtuĩke mũthingu?Anga wee ũkĩrĩ na guoko ta kwa Mũrungu?nawe-rĩ, wahota kũruruma na mũgambo ta wake?Ta kĩĩguĩke rĩu ũnene o na ũtũũgĩru;ĩhumbe ũtĩĩku o na ũkaru!Itũrũra mĩiyũro ya marakara maku,bara mũndũ o wothe mwĩgereri, ũkĩmũnyihie.Kĩbare acio egereri, o mũndũ o mũndũ, ũmũkomererie na thĩ;gũterema ũtereme andũ arĩa aaganu o kũu marũngiĩ.Moimbĩkanie tĩri-inĩ o hamwe;kĩmathae mothiũ na nduma kũu hitho-inĩ.Hĩndĩ ĩo niĩ na niĩ nĩngũgwĩtĩkĩrĩriaatĩ guoko kwa ũrĩo gwaku mwene kwahota gũkũhonokia.Rĩu-rĩ, ta bara nyamũ ĩrĩa ĩĩtagwo nguuũ, ĩo ndombire hamwe nawe:ĩrĩaga nyeki o ta ng’ombe.Rora ũkandĩru ũrĩa ĩĩ naguo njohero,na hinya ũrĩa ĩĩ naguo mĩkiha yayo ya nda.Gĩthita kĩayo ĩgĩkĩhang’ia, no ta mũtarakwa:nga cia ciero ciayo ikĩndĩtwo ta mĩhĩndo.Mahĩndĩ mayo mahaana ta mĩberethi ya rũthuku;mbaru no ta irung’o cia igera.Nyamũ ĩo nĩyo kĩndũ kĩa mbere cĩũmbe-inĩ cia Mũrungu:rũhiũ rũu rũayo nĩ mũmĩũmbi wamĩheire.Irio ciayo nĩ irĩma imĩciaragĩra,arĩ kuo gũtũhagwo nĩ nyamũ ciothe.Ĩmamaga mĩtĩ-inĩ ĩrĩa ĩrĩ mwĩgunyĩ,gĩthaara-inĩ kũrĩa kwĩhithĩte, o kũrĩa kwĩ na mũtondo.Mĩtĩ ĩo ĩrĩ mwĩgunyĩ ĩmĩgitagĩra na kĩĩgunyĩ kĩayo,na ĩgaikara ĩĩ ndigicĩrie nĩ mĩcũgũcũgũ ya rũũĩ-inĩ.O na rũũĩ rũaiyũra mũno, gũtebeba ndĩngĩtebeba:no gwĩkindĩra ĩikaraga ĩĩkindĩire o na rũũĩ ta Jorodani rũamĩtumbuthũkĩra kinya o kanua-inĩ.Gũkĩrĩ mũndũ ũngĩmĩnyita rĩrĩa ĩĩhũgĩte,kana amĩtũre mũniũrũ amĩĩkĩre kĩana kĩa rũrigi?Nyamũ ĩrĩa ĩĩtagwo kĩng’ang’i-rĩ, wahota kũmĩgucũrũria maĩ-inĩ na ndwano?kana ũkĩhihinyanie rũrĩmĩ rũayo na mũkanda?Wahota kũmĩĩkĩra mũhĩndo mũniũrũ?kana ũtũrĩkanie rũthĩa rũayo na mbogoro?Nĩngarĩ ĩngĩtindĩrĩra ĩgĩgũthaitha,kana ĩkwarĩrie na ciugo cia kũhoreria?Ĩĩ hingo ĩngĩĩtĩkĩra gwĩkĩra kĩrĩko nawe,atĩ ũthiĩ nayo ĩgatuĩke njaguti yaku nginya tene?Wathaka nayo ta ũrĩa nyoni ĩthakagio,kana ũmĩohere airĩtu aku mamĩmeemagie?Gĩtaatĩ gĩa ategi-a-ciũngũyũ-rĩ, nĩkĩngĩmĩtua thũgũrĩ wakĩo?yagayanwo nĩ ahũri-a-biacara?Nĩũngĩhota kũmĩiyũria rũũa rũayo mĩrarangai,kana ũiyũrie kĩongo kĩayo mĩcengi ĩrĩa ĩrathaga ciũngũyũ?Ta kĩmĩigĩrĩre guoko!ririkana mbaara ĩo, ndũkanagĩcokere.Atĩrĩ! kũmĩĩrĩgĩrĩra nĩ wĩra wa tũhũ:anga mũndũ to kũmaka aamĩona?Gũtirĩ o na ũrĩ ũrũme ũngĩeta kũmĩarahũra:nake akĩrĩ ũ, ũrĩa ũngĩkĩĩĩnyũmĩria niĩ?Niĩ-rĩ, nũ waambire kũ’he kĩndũ nĩguo na niĩ ngacoka kũmũrĩha?ruungu rũa igũrũ o guothe kĩndũ gĩĩ kuo, o na kĩrĩkũ, no gĩakwa.Ũhoro wa miutha yayo-rĩ, ndingĩũkirĩra,kana hinya wayo ũrĩa wĩ mũnene, o na kana ũcũrũrũbe wayo kwagĩra.Nguo ĩo ĩĩ nayo mwĩrĩ, nũ ũngĩhota kũmĩcaũra?nũ ũngĩtonyia guoko matamu-inĩ macio mayo moinanĩre?Nũ ũngĩhota kũmĩemũria mĩrango ya ũthiũ wayo?magego mayo, ũguo mathiũrũrũkĩirie kanua, marĩ itebebia!Mĩtaratara ya makaracũ mayo nĩyo mwĩraho wayo,makomanĩte o gũkomana, ta mathingĩrĩirũo na mũhũra.Tondũ wa ũrĩa matumaine mũno,gũtirĩ karũhuho kangĩhota gũtonya gatagatĩ-inĩ kamo.Nĩ kũgwatana magwataine, magakĩrathĩkana,o ũndũ matangĩtigithũkanĩka.Mĩathimũro yayo nĩ kũmenũria ĩmenũragia ũtheri,namo maitho mayo no ta imone cia rũcinĩ ruoro rũgĩtema.Kanua kayo koimaga icinga njakanu,o na thandĩ cia mwaki igathandĩkaga ho.Marima-inĩ ma iniũrũ rĩayo nĩhoimaga ndogo,ta ya nyũngũ ĩgĩtherũka, ĩrĩa ĩkũrugwo na ithanjĩ.Mĩhũmũ yayo no kũgwatia makara mwaki,kĩnua kĩayo nĩ rũrĩrĩmbĩ kiumaga.Ngingo yayo nĩho hinya ũtũũraga,na mbere-inĩ yayo nĩ kĩmakanio gĩtũrũhaga ho.Mĩnono ya nyama ciayo ĩnyitaine o kũnyitana:nĩ kũrũma ĩmĩĩrũmĩrĩirie; ndĩngĩenyenyeka.Ngoro yayo ĩrũmĩte ta ihiga;ĩĩ-ni, ĩkarũma o ta ihiga rĩa ũthĩĩro.Yeambararia-rĩ, o na andũ arĩa makandũi no gwĩtigĩra metigagĩra,magakĩmaka nĩ ũndũ wa gĩtuĩko kĩa nda.Mũndũ aamĩikia rũhiũ, rũtirĩ ũndũ rũngĩhota;o na kana mwenjerere, kana iheti, kana gatimũ.Kĩgera yonaga ta arĩ o mũnyeki mũũmũ,na kĩndũ kĩa rũthuku ĩkona ta arĩ o kĩrung’o kĩa mũtĩ kĩoru.Mũguĩ ndũngĩtũma ĩhahũke;mahiga ma kĩgũtha harĩ yo magarũrũkaga magatuĩka maragara.Njũgũma cionagwo nĩyo ta arĩ o rũhuti;mũhiũko wa gatimũ karĩa gaikĩtio thũgo no gũtheka ĩũthekagĩrĩra.Mwara-nda wayo nĩ ta warĩtwo ngĩo njũgĩ:ĩiyũragia ndaka-inĩ ngururo ta cia ngari ĩrĩa ĩrigithaga ngano.Ĩtũmaga ndia ĩtherũke ta nyũngũ;maĩ ma iria ĩgakĩhũra makahaana ta maguta makĩringio, marĩa ma kwĩhaka.Thutha wayo ĩtigaga yekĩra mũkirito ũgũkenga;mũndũ no kuuga ndia ĩrĩ na mbuĩ.Gũkũ thĩ gũtirĩ nyamũ ĩngĩ ĩhaana tayo,nĩ ũrĩa yombirũo ĩtarĩ ya kũigua guoya.Indo iria ndũũgĩru ciothe no kũrora ĩciroraga manyiira;nĩyo mũthamaki wa rũciaro ruothe rũrĩa rũĩ ngũrũ.HĨNDĨ ĩo Ayubu agĩcokeria Jehova, akiuga atĩrĩ,Nĩndamenya atĩ wee ndũrĩ ũndũ o wothe ũtangĩhota;ndũngĩgirĩka ũndũ waku o na ũrĩkũ ũrĩa wĩthugundĩire.Ũyũ, atĩ, nũ ũrahithania kĩrĩra nĩ kwaga ũmenyi?Hau naho-rĩ, nĩ niĩ ndumũrĩte kanua na maũndũ itekũmamenya,ngakĩgweta maũndũ ma magegania mangĩrũkĩte, na nĩ marĩa itoĩ.Wee, ta igua, nĩguo ngĩarie;uugire atĩrĩ, Nĩngũkũũria, nawe ũkĩ’menyithie.Nĩ atĩrĩrĩ, ũhoro waku kũigua ndĩraũiguĩte kũigua kũrĩa gwa gũtũ;ĩndĩ rĩu riitho rĩakwa nĩ gũkuona rĩkuonete,Na tondũ ũcio nĩndethũũra,na nĩnderira ngehurĩria rũkũngũ o na mũhu.NA gũgĩtuĩka atĩrĩ, atĩ Jehova aarĩkia kũhe Ayubu ũhoro ũcio, we Jehova akĩĩra Elifazu ũrĩa Mũtemani atĩrĩ, Nĩngwakanwo nĩ marakara nĩ ũndũ waku, na nĩ ũndũ wa arata acio aku erĩ: nĩ gũkorũo mũkĩaria ũhoro wakwa mũtinoiga ũndũ ũrĩa ũringaine naguo ta ndungata yakwa Ayubu.Tondũ ũcio rĩu no kĩoei ndegwa mũgwanja na ndũrũme mũgwanja, mũthiĩ harĩ ndungata yakwa Ayubu, mũkerutĩre ihaki rĩa gũcinwo; nayo ndungata yakwa Ayubu nĩĩkũmũhoera, amu we nĩngũmwĩtĩkĩra, inyuĩ ngĩtige kũmwĩka kũringana na gũkĩga kwanyu; nĩ gũkorũo mũkĩaria ũhoro wakwa mũtinoiga ũndũ ũrĩa ũringaine naguo ta ndungata yakwa Ayubu.Tondũ ũcio Elifazu ũrĩa Mũtemani, na Bilidadi ũrĩa Mũshuhi, o na Zofaru ũrĩa Mũnaamathi, magĩthiĩ magĩĩka ũguo Jehova aamaathire: nake Jehova agĩgĩĩtĩkĩra Ayubu.Na hĩndĩ ĩo aahoeire arata ake, Jehova akĩgarũrania ũhoro wa Ayubu wa ũguo aaikaire agwetwo nĩ thĩna; Jehova agĩkĩhe Ayubu indo maita merĩ ma iria aarĩ nacio mbere.Hĩndĩ ĩo ariũ a nyina othe, na aarĩ a nyina othe, o na andũ othe arĩa maarĩ a thiritũ yake mbere magĩũka kũrĩ we, makĩrĩanĩra irio nake gwake nyũmba; magĩkĩmũrĩrithia makĩmũthathayaga tondũ wa ũũru wothe ũrĩa Jehova aamũtũmĩire, ningĩ makĩmũhe o mũndũ gatuĩku ka betha, na mũndũ gĩcũhĩ gĩa thahabu.Jehova agĩkĩrathimĩra Ayubu ihinda rĩake rĩa mũrigĩrĩrio gũkĩra rĩa kĩambĩrĩria: akĩgĩa na ng’ondu ngiri ikũmi na inya, na ngamĩra ngiri ithathatũ, na ndegwa cia kũiganĩra macoki ngiri ĩmwe, na ndigiri cia mĩgoma ngiri ng’ima.Ningĩ akĩgĩa na ariũ mũgwanja na airĩtu atatũ.Ũrĩa mũkũrũ akĩmũtua Jemima, na wa kerĩ akĩmũtua Kezia, na wa gatatũ akĩmũtua Kereni-hapuku.Na bũrũri wothe gũtingĩonekire andũ-a-nja athaka ta airĩtu acio a Ayubu: nake ithe wao akĩmatua amũgai o hamwe na ariũ a nyina wao.Na thutha wa maũndũ macio Ayubu agĩikara mĩaka igana rĩa mĩrongo ĩna, akĩona ariũ ake o na acũkũrũ ake, akĩya gũkahingia njiarũa inya.Nake Ayubu agĩgĩkua, e mũthuri mũkũrũ ũtũũrĩte matukũ maingĩ mũno.GŨKENA-RĨ, nĩ mũndũ ũrĩa ũtatwaranaga na ũtaaro wa arĩa aaganu,na ndarũgamaga njĩra-inĩ ya arĩa mehagia,kana agaikaraga gĩtindo-inĩ kĩa andũ arĩa atendi.No rĩ’, nĩ kĩrĩra kĩa Jehova ekenagĩra nĩkĩo;na kĩrĩra kĩu gĩake akerurumagia ũhoro wakĩo mũthenya o na ũtukũ.Agakĩhaanaga ta mũtĩ wahandirũo mĩtaro-inĩ ya maĩ,ũciaraga maciaro maguo hingo yamo yakinya,mathangũ maguo namo matihohaga;nake, ũndũ o wothe egwĩka, nĩũgaacagĩra.Arĩa aaganu matihaana ũguo;o matariĩ ta mũũngũ ũrĩa ũũmbũragwo nĩ rũhuho.Tondũ ũcio, arĩa aaganu matingĩĩtiirĩrĩria hingo ya cira,kana acio ehia meũmie kĩũngano-inĩ kĩa arĩa athingu.Amu Jehova, nĩ njĩra ya arĩa athingu oyaine nayo,nayo njĩra ya arĩa aaganu nĩ gũtoma ĩgatoma.NDŨRĨRĨ nĩ kĩ gĩtũmĩte ithogonjeke?nĩ ũndũ kĩ irĩndĩ iranogona na ũhoro wa tũhũ?Athamaki a thĩ megwĩkinyĩra,anene-rĩ, nĩ kũrĩkanĩra mararĩkanĩra,atĩ mareme Jehova, na mareme ũrĩa wake mũitĩrĩrie-maguta,Makoiga, Nĩtũgĩtuei mĩkwa yao,mĩhĩndo yao tũmĩte, tuumwo nĩyo!Ũrĩa ũikarĩire gĩtĩ matu-inĩ no gũtheka aratheka,we Mwathani-rĩ, nĩ kũmakenerera aramakenerera.Rĩrĩ rĩngĩ no amaarĩrie na marakara make,amatebebie nĩ ũrĩa arũrĩte:Niĩ nĩ niĩ ngĩigĩte mũthamaki wakwakĩrĩma gĩa Zayuni igũrũ, o kĩu gĩakwa kĩamũre.Nĩngũkiumbũra itua ũrĩa rĩatuirũo:Jehova aanjĩrire atĩrĩ, Wee nĩwe mũriũ wakwa;niĩ ũmũthĩ nĩndagũciara.’Hoya, na nĩngũkũhe ndũrĩrĩ ituĩke igai rĩaku,nginya o ituri cia thĩ gũtuĩke gwaku kĩũmbe.Wee no ũciunange na njũgũma ya kĩgera;kũmemenda ũcimemende ta nyũngũ ya mũmĩũmbi.Tondũ ũcio, no kĩũhĩgei, athamaki aya;inyuĩ atua-cira gũkũ thĩ, taarĩkani.Tungatĩrai Jehova mũkĩmwĩtigagĩra,na mũcanjamũke o mũkĩinainaga.Mumunyani mũriũ, ndagakĩrakare mũthirĩre njĩra,thima marakara make maahota gwakana o narua.Gũkena-rĩ, nĩ arĩa othe megiritagia harĩ we.Ĩ JEHOVA, kaĩ arĩa mara’hatĩka nĩmaingĩhĩte-ĩ!andũ nĩ aingĩ mũno, acio maranjũkĩrĩra.Kũingĩha nĩ arĩa mekuuga ũhoro wa ngoro yakwa atĩrĩ,Ndarĩ ũhonokio angĩona harĩ Ngai.No rĩrĩ, wee, Jehova, nĩwe ngo ya kũnjikara mĩena yothe;nowe riri wakwa, nowe mũtũũgĩria wa mũtwe wakwa.Ngayagĩra Jehova na mũgambo,nake akanyamũkĩria e kĩrĩma kĩrĩa gĩake kĩamũre.Niĩ-rĩ, nĩndĩrekomeire na ndĩrona toro;ndakĩroka kũhindũka; thima nĩ Jehova ũndiiragĩrĩra.Andũ, o na mangĩrĩ ngiri ikũmi, ndingĩmetigĩra,acio maikaire meĩ’hotoreire mĩena-inĩ yothe.Arahũka, Jehova Ngai wakwa, ’honokia:thũ ciakwa ciothe nĩũcigũthĩte thĩa,magego ma andũ arĩa aaganu ũkamathendũranga.Ũhonokio no wa Jehova:kĩrathimo gĩaku kĩrotũũra na kĩrĩndĩ gĩaku.NYAMŨKĨRIA ndakaya, wee Ngai wa ũthingu wakwa;nĩwe wana’he mĩaramano ndagĩa hatĩka-inĩ:nginyĩria wega waku, ihoya rĩakwa ũkĩrĩigue.Inyuĩ ariũ a andũ-rĩ, nĩ hĩndĩ ĩigana atĩa riri wakwa ũgũtũũra ũnyararagwo,mũkendaga ũhoro wa tũhũ, na mũkarongoragia maheni?No rĩ’, menyai atĩ ũrĩa mũigua-Ngai, we Jehova nĩamwĩamũrĩire:Jehova no arĩiguaga ndamũkaĩra.Gĩani na guoya, mũtigage kwĩhia;teretagai o mũndũ na ngoro yake arĩ ũrĩrĩ, mũgĩĩkiragĩre.Rutai magongona mũrutĩre o ũrĩa wa ũthingu,mũkĩĩhoke o Jehova arĩ we.Nĩ aingĩ maroria atĩrĩ, Nũ ũngĩtuonania na maũndũ mega?Jehova, wee-rĩ, gĩtũtiirĩre ũtheri wa gĩthiithi gĩaku.Wee nĩũnjĩkĩrĩte gĩkeno ngoro-inĩ yakwagĩkĩrĩte kĩao rĩrĩa ngano yao na ndibei ciamaingĩhĩra.Ngũgĩĩkomera ndĩ na thayũ, njũke o ngĩona toro,tondũ wee, Jehova, nĩwe ũndũũragia mwamũ, ngaikara o ndĩĩgangarĩte.JEHOVA, tegera ciugo ciakwa gũtũ,mwĩheeho ũyũ wakwa, ũkĩũigue wega.Thikĩrĩria mũgambo wakwa ngĩkũrĩrĩra, Mũthamaki wakwa, o wee Ngai wakwa,nĩ gũkorũo nowe ndĩrahoya.Ĩ Jehova, ngũkũiguithia mũgambo wakwa o rũcinĩ;ũhoro wakwa ngũgũtandaĩria kĩroko, na njikare o ndorereirie.Amu wee ndũrĩ Mũrungu wa gũkenera ũmaramari;mũndũ mũũru-rĩ, ndangĩtuĩka mũgeni waku.Arĩa erahi matingĩĩkinyĩra maitho-inĩ maku;andũ othe arĩa eki maũndũ maaganu, wee nĩũmathũire.Arĩa maaragia mathara, nĩ kũnina ũmaninaga:mũndũ nake wa thakame na ũrĩa-ma, Jehova amũnyirĩte o kũmũnyira.No niĩ-rĩ, tondũ wa ũtugi waku mũingĩ, ngũgĩtonya nyũmba yaku;ngũkũinamĩrĩra ngwĩtigĩrĩte, ndorete hekarũ yaku theru.Ndongoria, Jehova, na ũthingu waku, nĩ ũndũ wa arĩa maikaraga manjoheirie;njaraganĩria njĩra yaku mbere ya ũthiũ wakwa.Amu tũnua twao tũtirĩ na ũhoro ũngĩĩhokeka;ngoro ciao thĩinĩ no maũndũ ma ũthũkia kũrĩ;mĩmero yao nĩ ta marima iceng’ũ ma gũthikanwo;nĩmĩ ciao nĩ kũgathima macigathimaga.Ngai, kĩmatue ehia;nĩmagũithio nĩ maũndũ mao, macio metaaraga o ene:maikanie mehere, tondũ wa ũrĩa mehia mao maingĩhĩte;amu nĩmagĩkũng’athiĩrie.Nao andũ othe arĩa megiritagia harĩ we, nĩmakene;nĩmakũngũyagie hingo ciothe, tondũ nĩũmagitagĩra;acio endi rĩĩtwa rĩaku, o nĩmatũũre macanjamũkĩte nĩ ũndũ waku.Amu mũndũ mũthingu-rĩ, nĩ kũrathima ũrĩmũrathimaga;wee Jehova, ũgũtũũra ũmũirigĩire na wega waku o ta arĩ ngo.Ĩ JEHOVA, tiga kũndũithia ũrĩ na marakara,o na kana ũ’herithie ũrĩ na marũrũ.Nginyĩria wega waku, Jehova, amu no ndĩrahoherera;Jehova, ’honia; amu mahĩndĩ makwa nĩ macanjamu.O nayo ngoro yakwa nĩĩcanjamĩte mũno:ĩ nawe, Jehova, nĩ nginya rĩ?Jehova, hũndũka, ũthare ngoro yakwa ũgwati-inĩ;’honokia nĩ ũndũ wa ũtugi waku.Thima-rĩ, gĩkuũ-inĩ wee ndũririkanagwo:kwa ngoma-rĩ, nũ ũngĩgũcokeria ngatho?Ndĩ mũnogu mũno nĩ ũndũ wa gũcaya;ũtukũ o ũtukũ nĩ gũconjoria njonjoragia ũrĩrĩ wakwa,kĩrumia gĩkĩ gĩakwa ngagĩcagacia na maithori.Riitho rĩakwa nĩ ithirĩrĩkĩru nĩ ũndũ wa kũigua ũũru,rĩkahwererekera nĩ ũndũ wa arĩa othe me muku na niĩ.Njehererai, inyuothe eki a maũndũ maaganu;amu Jehova nĩaaigua mũgambo wakwa ngĩrĩra.Jehova nĩaaigua ngĩmũthaitha;ihoya rĩakwa, Jehova nĩekũrĩĩtĩkĩra.Thũ ciakwa ciothe gũconoka no iconoke, na icanjame mũno;no icoke na thutha, igwatwo nĩ thoni o hau-hau!Ĩ JEHOVA, Ngai wakwa, wee nĩwe ndahĩire:’honokia harĩ aya othe mathingatanĩte na niĩ, ũkĩndeithũre;Ũrĩa we ndakae gũtamburura muoyo wakwa ta ngatia,agĩtembũrangaga hatarĩ na wa gũtunyũkithia.Jehova, Ngai wakwa, korũo nĩndekire ũguo;korũo moko makwa nĩmekĩte wogogi;Korũo nĩ’thukĩire mũndũ ũũru, ũrĩa tũraiguaine nake;(ĩ anga ũrĩa wetuĩte mũmuku wakwa tũhũ ndiamũtharire ũgwati-inĩ?)Korũo nĩguo-rĩ, thũ nĩĩthingatane na ngoro yakwa, na ĩmĩkinyĩrĩre;ĩĩ-ni, o na nĩĩkĩrangĩrĩrie muoyo wakwa tĩri-inĩ,ĩkurumanie riri wakwa rũkũngũ-inĩ.Arahũka, Jehova, na marakara maku;ĩambararie ũrigĩrĩrie matũkũya ma acio me muku na niĩ;ramũka nĩ ũndũ wakwa: wee nĩũraarĩirie gĩathĩ gĩa gũtua cira.Kĩũngano kĩa ndũrĩrĩ nĩgĩgũthiũrũrũkĩrie,nawe ũcoke igũrũ ũrĩ o igũrũ rĩacio.Nĩ Jehova ũciragĩra irĩndĩ agaituĩra:tua ũhoro wakwa, Jehova, kũringana na ũthingu wakwa o na ũthungĩru wakwa wa ngoro.Ũũru wa arĩa aaganu ta nĩũkinye gĩturi, nawe ũkĩrũmie ũrĩa mũthingu:amu nĩ Ngai ũrĩa mũthingu ũgeragia andũ ngoro o na higo.Harĩ Ngai noho ngo yakwa ĩrĩ,o harĩ ũcio ũhonokagia arĩa erekereru ngoro.Ngai-rĩ, nĩ mũtui cira na kĩhooto,ĩĩ-ni, we nĩ Mũrungu ũrakaraga mũthenya o mũthenya.Mũndũ aaga kũgarũrũka, no amũnorere rũhiũ:ũta wake nĩaũtungĩte, na akaũgeta.Indo cia kũmũũraga, nĩcio amũthagathagĩire;mĩguĩ-rĩ, amĩakanĩtie mwaki.Mũndũ nĩ ũcio! kũrũmwo nĩararũmwo nĩguo aciare waganu;nda ĩrĩa agĩĩte nayo nĩ ya kĩũnũhu, na gũciara areciarĩra o ũrongo.Enjete irima, akarĩrikia,agacoka akagũa thĩinĩ wa mũtaro o ũcio eenjeire.Ũũnũhu wake nĩũkamũcokerera o kĩongo-inĩ gĩake,ũtoi ũcio wake-rĩ, ũkĩmũgũĩre o mũtwe wake mwene.Nĩngũcokeria Jehova ngatho ta ũrĩa ũthingu wake wagĩrĩirũo,rĩĩtwa rĩa Jehova Ũrĩa-wĩ-Igũrũ-Mũno, ndĩkĩrĩgooce na rũĩmbo.Ĩ JEHOVA, Mwathani witũ,rĩĩtwa rĩaku-rĩ, ĩ rĩtikĩrĩ bata gũkũ thĩ guothe!riri waku nĩũwarĩte o igũrũ matu-inĩ.Tũnua-inĩ o twa twana na twa ngenge nĩũtũmĩte hoime hinya na ũkaũrũmia,nĩ ũndũ wa arĩa me muku nawe,nĩ getha ũkirie thũ, o nake mwĩrĩhĩria.Rĩrĩa ngũrora igũrũ rĩu rĩaku, ngona wĩra wa ciara ciaku-rĩ,mweri na njata, icio wĩkĩrĩte kuo,Ngoria atĩrĩ, Kaĩ mũndũ akĩrĩ kĩo kĩ, tondũ ũmũririkanaga?mwana wa mũndũ nĩ kĩ, tondũ ũũkaga kũmũrora?Nĩ amu-rĩ, ũmũtigarĩtie hanini aringane na Ngai,ũgakĩmwĩkĩra riri o na ũkaru ta thũmbĩ ya ũnene.Wamũtuire wa gwathaga mawĩra marĩa marute nĩ moko maku;indo ciothe ũgakĩiga thĩ ya makinya make:Mbũri ciothe, gwata ng’ombe,o nacio ndaara-gĩthaka;Nyoni cia rĩera-inĩ, na ciũngũyũ cia iria-inĩ,nginya kĩndũ o gĩothe kĩgendaga na mĩkirito ya kũu maria-inĩ thĩinĩ.Ĩ Jehova, Mwathani witũ,rĩĩtwa rĩaku-rĩ, ĩ rĩtikĩrĩ bata gũkũ thĩ guothe!NĨ NGATHO ngũcokeria Jehova na ngoro yakwa yothe;ngũgana maũndũ mothe ma magegania marĩa wĩkĩte.Nĩ gũkena ngũkena nĩ ũndũ waku, njanjamũke o gũcanjamũka:ngũgooca rĩĩtwa rĩaku na rũĩmbo, Wee-wĩ-Igũrũ-Mũno;Nĩ amu thũ ciakwa nĩ njoku na thutha,igatindirũka igathirĩrĩkĩra mbere ya ũthiũ waku.Nĩ gũkorũo nĩũtiirĩrĩire kĩhooto gĩakwa, cira wakwa ũgakĩnduĩra;nĩũraikarĩire gĩtĩ gĩa ũthamaki ũratuanĩra na ũthingu.Ndũrĩrĩ nĩũcirũithĩtie, andũ acio aaganu ũgakĩmanina;ũtharĩtie rĩĩtwa rĩao nginya mĩndĩ na mĩndĩ.Thũ-rĩ, ũhoro wacio nĩ mũkinyu gĩturi, igakira ihooru rĩa tene na tene:mĩciĩ nayo, ĩo ũhang’ũrũranĩtie,o gwata ũririkano wayo nĩ mũthiru.No rĩ’, Jehova egũtũũra aikarĩire gĩtĩ kĩa ũnene o nginya tene na tene:aigĩte gĩtĩ gĩake athamakanagĩre.Nake arĩciragĩra mabũrũri na ũthingu,atuithanagie irĩndĩ o ũrĩa kwerekereire.Jehova-rĩ, harĩ mũndũ mũhinyĩrĩrie, arĩtuĩkaga rĩangĩro rĩakĩtwo iraya na igũrũ,rĩangĩro rĩake o igũrũ, rĩa kũũrĩra hingo cia mĩnyamaro.Nao arĩa moĩ rĩĩtwa rĩaku nĩwe marĩĩhokaga,tondũ wee Jehova-rĩ, ndũrĩ watiganĩria arĩa makũrongoretie.Inĩrai Jehova mũmũkumie, o we ũcio ũtũũraga Zayuni;umbũrĩrai irĩndĩ mawĩko make.Amu acio, we mũrĩhĩria-thakame no amaririkanaga;mũkayo wa arĩa athĩnĩki-rĩ, ndangĩriganĩrũo nĩguo.Nginyĩria wega waku, Jehova;rora thĩna ũrĩa nyonagio nĩ andũ arĩa ma’thũire,o wee ũnyambatagia ũkanduta o mũromo-inĩ wa gĩkuũ,Nĩ getha ngĩmemerekie ũkumio waku wothe:ihingo-inĩ cia mwarĩ wa Zayuni-rĩ,nĩkuo ngũcanjamũkĩra nĩ ũndũ wa ũhonokio waku.Ndũrĩrĩ-rĩ, nĩihorokeire irima-inĩ o rĩrĩa irenjete;o ene nĩ anyite magũrũ nĩ wabu o ĩo marembete ya gũtegana.Jehova nĩakĩĩmenyithanĩtie, kũhingia nĩahingĩtie ituĩro:ũrĩa mwaganu nĩ mũgwatie nĩ wĩra wa moko make mwene.Andũ arĩa aaganu-rĩ, nĩ gũcoka magacoka kwa ngoma,ĩĩ-ni, ndũrĩrĩ ciothe iria iriganagĩrũo nĩ Ngai.Amu mũndũ ũrĩa mwagi ndangĩtũũra o ariganĩire hingo ciothe;gĩeterero kĩa arĩa athĩnĩki gĩtigatũũra o kĩhukĩte nginya tene.Arahũka, Jehova ndũgakĩreke andũ matuĩke nĩo me na hinya:ndũrĩrĩ nĩicirithio, ituĩrũo maitho-inĩ maku.Ciguoithie, Jehova;ndũrĩrĩ ciĩmenye atĩ no andũ.JEHOVA, ũgũkĩrũgama o haraya nĩkĩ?mahinda ma mĩnyamaro-rĩ, nĩ kĩ gĩtũmaga wĩhithe?Tondũ wa mwĩono wa andũ arĩa aaganu, ũrĩa mũthĩni nĩ mũthĩng’e mũno:marogwatio o ene nĩ mauungumania o macio megereirie!Amu-rĩ, ũrĩa mwaganu nĩerahagĩra kwĩrirĩria kwa ngoro yake,na tondũ wa ũrĩa arĩ riitho iraya nĩethambĩte Jehova, o na kũrurũka akamũrurũka.Ũcio mwaganu-rĩ, tondũ wa ũrĩa ũthiũ wake wĩtĩĩte, oigaga atĩrĩ, Ndangĩrĩhania.Mwĩgererio wake wothe no atĩ, Gũtirĩ Ngai.Maũndũ make maikaraga marĩ o manyitu hingo ciothe:matuĩro maku-rĩ, marĩ igũrũ mũno, o kũrĩa atangĩmona;arĩa othe me muku nake, no kũmatemba amatembaga.Ũrĩa eĩraga na ngoro nĩ atĩrĩ, Niĩ-rĩ, ndikenyenyeka;njiaro na njiaro ndirĩ hĩndĩ ngona ũũru.Kanua gake kaiyũraga irumi, na ũrĩa-ma, o na ũhahanyi;nguruĩ ya rũrĩmĩ rũake haikaire ũũnũhi, na waganu.Aikaraga ehetereirie tũheta-inĩ tũrĩa twĩ mĩciĩ-inĩ;kũrĩa kũgitaru nĩkuo oragagĩra ũrĩa ũtarĩ na ũũru;maitho make maikaraga macũthĩrĩirie na hitho mũndũ ũrĩa ũtarĩ na mũmũteithia.Kũu kũgitaru aikaraga ohanĩirie ta mũrũthi wĩ kĩmamo-inĩ kĩaguo,agakĩoheria ũrĩa mũthĩni nĩ getha amũnyite;agwatagia ũcio mũthĩni agakĩmũkururia e mũrigicĩrie na wabu yake ya gũtegana.Nĩ gũkunga akungaga, agakĩinamĩrĩra,nao acio matarĩ na mũmateithia makarũndwo nĩ makarau marĩa e namo.Akeĩra na ngoro atĩrĩ, Mũrungu nĩ mũriganĩre;nĩehithĩte ũthiũ; ndarĩ hingo angĩona.Kĩarahũke, Jehova; wee Mũrungu-rĩ, kĩambararie guoko na igũrũ:tiga kũriganagĩrũo nĩ arĩa athĩnĩki.Nĩ ũndũ kĩ mũndũ mwaganu aagĩtũũra arurũkaga Ngai,akiugaga ũũ na ngoro, atĩ, Wee ndũngĩrĩhania?Kuona-rĩ, nĩwonete; amu gũgĩtwaranĩrũo nditikũ na mĩtandiũko wee nĩwĩonagĩra, ũgakĩoya ũhoro ũcio moko-inĩ maku:ũrĩa ũtarĩ na mũmũteithia nĩakũrekagĩrĩria ũhoro wake;wee nĩwe ũtũire wĩ mũteithia wa ciana cia ngoriai.Kiune ũrĩa mwaganu guoko;mũndũ ũrĩa mũũru-rĩ, thingata waganu wake o nginya ũũkinyie gĩturi.Jehova nĩwe Mũthamaki kinya tene o na tene:ndũrĩrĩ nĩ gũtoma itomete igathira bũrũri wake.Wee, Jehova, nĩũrĩkĩtie kũigua wendi wa arĩa ahoreri:ngoro ciao nĩũrĩcinyitagia, na ũtegage gũtũ ũkamathikĩrĩria;Ũgagĩtua cira wa mwana wa ngoriai, o na wa mũndũ mũtereme,nĩguo mũndũ, na no wa thĩ, ndakanacoke gũtuana nda.NĨ JEHOVA ndĩĩgiritĩtie harĩ we:nĩ atĩa ũguo mũrera roho wakwa,atĩ, Ũmbũka ta nyoni ũũrĩre kĩrĩma gĩaku?Nĩ ũndũ andũ arĩa aaganu nĩmagetete mota mao,mĩguĩ yao nĩ hĩndĩ maramĩhangĩra,magaikĩrie arĩa a ngoro njerekereru mamarathe kwĩ nduma.Gĩtina kĩa nyũmba gĩgĩtharagio-rĩ,arĩa athingu mekwĩhotera kĩ?Jehova arĩ o kuo thĩinĩ wa hekarũ yake theru,Jehova-rĩ, gĩtĩ gĩake kĩa ũthamaki kĩrĩ o igũrũ;maitho make nĩmacũthagĩrĩria ciana cia kĩrĩndĩ, imone ciake nĩiciroragia.Jehova nĩatigaga aaroria ũrĩa mũthingu,no ũrĩa mwaganu, o ũrĩa mwendi ũtoi, ngoro yake ĩkamũthũũra.Acio aaganu-rĩ, arĩmoiragĩria mĩtego o ta mbura;mwaki, na ũbiriti, o na rũhuho rũrĩa rũcinanaga, nĩcio igũtuĩka riita rĩa gĩkombe kĩao.Nĩ gũkorũo Jehova nĩ mũthingu; maũndũ ma ũthingu nomo endete:andũ arĩa arũngĩrĩru nĩo marĩonaga ũthiũ wake.TŨHONOKIE, Jehova; amu andũ arĩa aigua-Ngai nĩ aninũku;amu-rĩ, andũ ehokeku nĩ ahuku thĩinĩ wa ciana cia kĩrĩndĩ.Kwaragio o ũhoro ũrĩa ũtarĩ guo nĩ mũndũ na ũrĩa ũngĩ;gũkaario gũkĩanjanjanagwo na mĩromo, na andũ marĩ o na ngoro igĩrĩ.Mĩromo ĩo yothe yanjanjanaga, Jehova aromĩtinia,o naruo rũrĩmĩ rũu rũaragia na mwĩgũgũmo!Nĩ ũrĩa moigĩte atĩrĩ, Rũrĩmĩ ruitũ nĩruo tũrĩĩhootanagĩra naruo;mĩromo ĩno twĩ nayo no iitũ: mwathi witũ akĩrĩ ũ?Tondũ wa ũrĩa athĩni magũmagio, ningĩ tondũ wa gũcaya gwa acio anyamari-rĩ,rĩu nĩngũkĩarahũka, nĩguo Jehova ekuuga;ũrĩa ũtũire atembagwo, ngũmũiga harĩa hatarĩ ũgwati.Ciugo cia Jehova nĩ ciugo thuranĩre;itherete ta betha ĩrĩa ĩthereirio kĩrugutĩro-inĩ ĩkanyũrũrũka thĩ,betha ĩkembetio maita mũgwanja.Wee, Jehova, nĩwe ũrĩmamenyagĩrĩra,ũrĩmarindagĩrĩra harĩ rũciaro rũrũ o nginya tene.Mbarĩ ciothe gũcangacangagwo nĩ arĩa aaganurĩrĩa gũtũũgĩrĩtio waganu gwa ciana cia kĩrĩndĩ.Ĩ JEHOVA, nĩ nginya rĩ ũgũtũũra ũriganĩirũo nĩ niĩ ta ndiganĩire o nginya tene?nĩ nginya rĩ ũgũtũũra wĩĩ’hithĩire ũthiũ ndũkanyone?Nĩ ihinda rĩigana atĩa ngũtũũra ndĩĩgiyaga thĩinĩ wa roho wakwa,ngagĩtindaga mũthenya wothe ndĩ o na kĩeha ngoro?nĩ ihinda rĩigana atĩa thũ yakwa ĩgũtũũra ĩtũũgĩrĩte igũrũ rĩakwa?Jehova Ngai wakwa, ndora, ũkĩnjokerie ũhoro:ta tũma maitho makwa mathere, ndikae gũkoma toro ũrĩa wa gĩkuũ;Thũ yakwa ndĩgakiuge atĩrĩ, Nĩ hĩndĩ ndamũhoota!acio me muku na niĩ matigacanjamũke ndenyenyeka.No niĩ-rĩ, ũtugi waku nĩguo ndĩĩhokete;ngoro yakwa nĩĩcanjamũkĩre ũhonokio waku:Nĩ kũina ngũinĩra Jehova,amu nĩ wega mũno anjĩkĩte.MŨNDŨ ũrĩa ũtarĩ mbuguĩro etuĩrĩire atĩrĩ, na ngoro, atĩ, Gũtirĩ Ngai.O nĩ gũthũkia mathũkĩtie ciĩko ciao, magekaga maũndũ o marĩa me magigi;gũtirĩ o na ũmwe wĩkaga wega.Jehova nĩaacũthĩrĩirie ciana cia kĩrĩndĩ arĩ igũrũ,arore kana kũrĩ o mũndũ mũũgĩ,mũndũ ũrongoragia Ngai.Othe-rĩ, nĩmarĩkĩtie kwehũka; nĩ kũbutha mabuthĩte othe hamwe;gũtikĩrĩ wĩkaga wega, gũtirĩ o na ũmwe.Kaĩ matarĩ na ũmenyo, acio othe eki maũndũ ma waganu,acio marĩaga andũ akwa o ta ũrĩa marĩaga irio,na Jehova matimũthathayagia?Hau kaĩ nĩmaakĩnyitirũo nĩ guoya mũnene-ĩ!amu Ngai aikaraga hamwe na rũciaro rũrĩa rũthingu.Ũhoro wa mũthĩni, inyuĩ nĩmũũgiragĩrĩria, mũkamũconora,nĩ ũndũ, atĩ, Jehova nowe irahĩro rĩake.Na arĩ korũo kũhonokio gwa Isiraeli nĩ gũkinyu, kuuma Zayuni!Jehova aagarũra gũtahwo gwa kĩrĩndĩ gĩake kĩinũke-rĩ,nĩrĩo Jakubu agacanjamũka, norĩo Isiraeli agakena.JEHOVA, nũ ũngĩtuĩka mũgeni wa gũikaraga hema yaku?nũ ũngĩgĩtũũra kĩrĩma gĩaku kĩamũre?Nĩ rĩrĩ, nĩ ũrĩa wĩ na mĩthiĩre mĩkinyanĩru, ũrĩa wĩkaga o maũndũ ma ũthingu,na kwaria aaragia ũhoro-wa-ma, o ũrĩa wa ngoro yake;Mũndũ ũtarĩ na njambanio rũrĩmĩ-inĩ rũake,na ndekaga mũthiritũwe ũũru,kana akoya kiugo gĩa kũmenereria mũndũ ũngĩ wa itũũra.Maitho-inĩ make mũũra-huhũ nĩ gĩthemba kĩrurũke,no arĩa etigĩri-Jehova nĩo ekĩrĩire.O na aakorũo ehĩtĩte mwĩhĩtwa ũngĩmũũnũha, ndangĩgarũrĩra.Ndohoranagĩra mbia ciake nĩ getha one nyongeri,na ndangĩiyũkia ihaki rĩa gũtũma amene mũndũ ũtarĩ mwĩhia.Ũrĩa ũrũmagia mĩtugo ĩo ndarĩ hingo angĩenyenyeka.Ĩ MŨRUNGU, ngitagĩra amu nĩ harĩ we ndĩĩgiritĩtie.Nĩndĩkĩtie kwĩra Jehova atĩrĩ, Wee nĩwe Mwathani wakwa;ndirĩ na ũndũ mwega tiga ũrĩa uumĩte harĩ wee.Nao andũ arĩa atheru a bũrũri, kaĩ nĩo a gwĩkĩrĩrũo-ĩ;nĩo niĩ ngenagĩra o kũmakenera.Cieha cia andũ arĩa mekũũranĩirie Jehova na ngai ĩngĩ-rĩ, no kũingĩha irĩingĩhaga:magongona mao ma gũitwo thakame, niĩ ndingĩmaruta,o na ndingĩĩkĩra marĩĩtwa mao mĩromo-inĩ yakwa.Jehova nĩwe rũgai rũrĩa ngaĩte, o na nowe riita rĩa gĩkombe gĩakwa:wee-rĩ, iringa rĩrĩa ningithĩtio, nĩwe ũnyitĩrĩire.Thanju ciakwa njatũrĩirũo kũndũ kũrĩa gũthaka;ĩĩ-ni, ndũire na igai rĩega mũno.Nĩ kũgatha ngũgatha Jehova, o we mũ’hei kĩrĩra;o nacio higo ciakwa igakĩndaaraga ũtukũ.Jehova nĩndĩmwĩigĩire mbere yakwa hingo ciothe,na tondũ e guoko-inĩ gwakwa kwa ũrĩo, ndirĩ hĩndĩ ngenyenyeka.Hakĩrĩ ũguo-rĩ, ngoro yakwa nĩ gũkena ĩkenaga, ũrĩa guo riri wakwa ũgagĩcanjamũka,mwĩrĩ wakwa naguo no ũtũũre o na mwĩgangaro.Amu wee ndũkarekereria roho wakwa ũũrĩre kwa ngoma;ndũgetĩkĩra ũrĩa waku mũigua-Ngai akĩonane na kuora.Ũrĩnyonagia njĩra o ĩrĩa ya muoyo:harĩa wee ũrĩ he na hũni cia gĩkeno;guoko gwaku kwa ũrĩo, nginya tene o na tene, kuumaga maũndũ me mũrĩo.Ĩ JEHOVA, ta igua ũhoro ũrĩa wa kĩhooto, ikaya rĩrĩ rĩakwa kĩrĩthikĩrĩrie;tega gũtũ ũigue ngĩkũhoya na mĩromo ĩtarĩ ya ũhinga.Ituĩro rĩakwa ta nĩriumĩrio, riumane na harĩ wee;reke maitho maku marore ũhoro ũrĩa mwerekereru.Ngoro yakwa nĩũmĩgeretie; wanoka kũng’ethera ũtukũ;kũndoria niũndoranĩtie, ũkona ndirĩ kaũndũ;kanua gakwa ndĩĩtuĩrĩire atĩ gatikahĩtia.Ha ũhoro wa maũndũ ma andũ, niĩ-rĩ, tondũ wa uuge wa mĩromo yaku,nĩndũire ndĩĩgiragia ikĩro cia arĩa atoi.Makinya makwa matũire makinyĩrĩirie o ing’aratua ciaku,magũrũ makwa matikĩrĩ maatindirũka.Niĩ o niĩ ndĩragũkaĩra, nĩ tondũ wee, Mũrungu, nĩũgũkĩnyamũkĩria:nyinamĩrĩria gũtũ, ũigue ndeto ciakwa.Tũma ũtugi waku wonekane ũrĩ wa kũgegania, o wee ũhonokagia arĩa megiritagia harĩ wee,ũgakĩmahonokia na guoko gwaku kwa ũrĩo kũrĩ arĩa mamokagĩrĩra.Kĩ’menyagĩrĩre o ta kĩũma kĩa riitho;’hitha kĩĩgunyĩ-inĩ kĩa mathagu maku,Ndigakorũo nĩ andũ aaganu arĩa mang’ũmagia,nĩo thũ cia muoyo wakwa, icio indigicĩirie.Ngoro ciao nĩmakibibanĩtie;tũnua twao twaragia o ndeto cia ngũrũ.Rĩu nĩmatũũmbagĩrĩra o makinya-inĩ maitũ;matũkarangagĩra maitho nĩguo mone hingo ya gũtũrũnda.Mwene ũhoro ũcio ahaana ta mũrũthi hĩndĩ ĩrĩa ũcemekeire ndĩa yaguo,ningĩ ta ngatia nyanake ĩrĩa ĩĩgitĩtie harĩa hagitaru.Arahũka, Jehova, mũtũnge, na kũmũirũra ũkĩmũirũre:hatũra muoyo wakwa na njomo yaku harĩ acio aaganu;’Honokia na guoko gwaku, Jehova, harĩ andũ,harĩ andũ o aya a gũkũ thĩ, arĩa rũgai rũao no rũa muoyo ũyũ tũrĩ,o arĩa wee ũhũnagia nda ciao hũni cia mũthithũ waku:magĩaga ciana makaigania,naguo ũmathi ũrĩa matigaga magagĩtigĩra tũkenge twao.No niĩ-rĩ, nĩndekwo ndĩĩonagĩre ũthiũ waku ndĩ o na ũthingu;ndahindũka-rĩ, njiganagwo nĩ gũkuona o ũrĩa ũtariĩ.NĨNGWENDETE mũno, wee Jehova, o wee hinya wakwa.Jehova-rĩ, nĩwe rũaro rũakwa rũa ihiga, nĩ kĩhingo gĩakwa kĩa hinya, ona nowe mũ’hatũri;nĩwe Mũrungu wakwa, nĩ ndũmba yakwa ya ihiga, ĩrĩa ndahagĩra,ningĩ ngo yakwa, o naruo rũhĩa rũrĩa rũ’honokagia, o na nowe rĩangĩro rĩakwa rĩakĩtwo handũ haraya na igũrũ.Ngayagĩra Jehova, o ũcio wagĩrĩirũo nĩ kũgoocagwo,ngakĩhonokio harĩ thũ ciakwa.Nderigicĩirio nĩ mĩgeto ya gĩkuũ,nayo mĩiyũro ya wanangi ĩkandua nda.Mĩgeto ya kwa-ngoma nĩyo yeĩ’thiorereire;ngagwatwo nĩ mĩtego ya gĩkuũ.Ndĩ na mĩnyamaro ĩo, ngĩitĩka gũkaĩra Jehova,o we Ngai wakwa-rĩ, ngamũrĩrĩra:mũgambo wakwa we nĩaakĩũiguire e thĩinĩ wa hekarũ yake,kũrĩra gwakwa kũu ndarĩrĩire mbere yake gũgĩkinya matũ-inĩ make.Hĩndĩ ĩo thĩ ĩgĩkĩrika kwerera o ĩgĩtetemaga,gwata itina cia irĩma ikĩenyenya o ikĩereraga,nĩ tondũ we nĩaakanirũo nĩ marakara.Hagĩkĩambata ndogo yumĩte maniũrũ make,mwaki naguo ũgĩkĩninana o ũkiumaga kanua gake,o nginya guo ũkarĩrĩmbũkia makara.Agĩcuhĩrĩria matu, agĩikũrũka thĩ,na thĩ ya makinya make no nduma ndumanu haarĩ.Agĩgĩthiĩ akuuĩtwo nĩ kerubi, agakĩrera;ĩĩ-ni, agĩgĩcuhũka na mathagu ma rũhuho.Nduma nĩyo aatuĩte wĩhitho wake, hema ya kũmũthiũrũrũkĩria,nduma ya mbura nene, o mo matu marĩa mathimbu ma igũrũ.Kuuma ũkengi-inĩ ũrĩa warĩ harĩ we, matu-inĩ macio make mathimbu kwahunguragambura ya mbembe o na makara me mwaki.Ningĩ we Jehova akĩrurumia marurumĩ e kũu matu-inĩ,Ũcio-wĩ-Igũrũ-Mũno agĩgĩtumũra mũgambo wake;gũkĩgĩa mbura ya mbembe o na makara me mwaki.Agĩikia mĩguĩ yake, akĩhurunja thũ;nĩ heni nyingĩ aaciikĩirie, agĩciomora.Hĩndĩ ĩo ndĩra cia maria ikĩonekana,gĩtina-inĩ gĩa thĩ gũgĩkĩhumbũrio,nĩ ũndũ wa kũrũithania kũu gwaku, wee Jehova,o ũndũ wa itiiha rĩa mĩrukĩ ya maniũrũ maku.Agĩtambũrũkia guoko arĩ igũrũ, akĩ’nyita,akĩngucia akĩnduta thĩinĩ wa maĩ macio mang’etu.Kũndeithũra nĩaandeithũrire kũrĩ thũ yakwa ĩo ya hinya,akĩnduta kũrĩ acio a’thũũri, nĩ gũkorũo maarĩ nding’ũri kũngĩra.Maa’harũkĩire mũthenya ũrĩa ndonete mũtino,no nĩ Jehova watuĩkire mũndiirĩrĩri.O na nĩaanyumĩririe kũndũ kwariĩ;nĩaagĩ’tharire akĩnduta ũgwati-inĩ, nĩ gũtuĩka nĩekenagĩra nĩ niĩ.Jehova-rĩ, aa’thukĩire kũringana na ũthingu wakwa;ta ũguo moko makwa matũire matherete, noguo akĩnjokeirie.Nĩ amu ndũire nũmĩrĩire o njĩra cia Jehova,ndirĩ ndaaganĩra Ngai wakwa, ngĩĩnyegenyũra harĩ we.Nĩ gũkorũo matuĩro make mothe maaikaraga o mbere yakwa,na ndirĩ hingo ndethengeirie mĩtugo ĩrĩa aathanire.O na harĩ we ndiarĩ ũcuke,ngerĩithagia, ngakĩĩeherera waganu wakwa.Tondũ ũcio Jehova nĩa’thukĩire kũringana na ũthingu wakwa,tondũ wa ũguo moko makwa matherete maitho-inĩ make.Wee-rĩ, kũrĩ ũrĩa mũigua tha ũrĩĩonanagia wĩ mũigua tha;kũrĩ mũndũ ũrĩa mũkinyanĩru, ũrĩĩonanagia wĩ mũkinyanĩru;Kũrĩ ũrĩa mwĩtheria, ũrĩĩonanagia wĩ mũtheru,na kũrĩ ũrĩa mbũra-matũ, ũrĩĩonanagia nawe wĩ mũmũhutatĩri.Amu andũ arĩa athĩnie, wee nĩwe ũmahonokagia,no rĩ’, maitho marĩ rũng’athio nĩ kwagia ũmaagithagia bata.Amu tawa wakwa wee nĩwe mũnjakĩria;Jehova Ngai wakwa atũmaga nduma yakwa ĩtuĩke ũtheri.Amu tondũ waku ndahota gũtharĩkĩra mbũtũ ng’ima;tondũ wa Ngai wakwa ndahota kũrũũga rũirigo.Mũrungu-rĩ, njĩra yake nĩ nginyanĩru;uuge wa Jehova nĩ ũrĩa mũthuranĩre;nĩwe ngo ya arĩa othe megiritanagia nake.Thima-rĩ, nũ ũngĩ Mũrungu thengia Jehova?ningĩ nũ ũngĩ ndũmba ya ihiga thengia o Ngai witũ?Nowe Mũrungu ũrĩa ũ’hotoraga ũhoti,nayo njĩra yakwa agatũma ĩtuĩke nginyanĩru.Magũrũ makwa amekagĩra ihenya ta ma thwariga ya mũgoma,agakĩnginyia kũndũ gwakwa gũtũũgĩru.Amenyithagia moko makwa mũrũĩre wa mbaara,icoka ciakwa igakĩhaca ũta wa gĩcango.O na ningĩ-rĩ, wee nĩũ’heete ngo ĩrĩa ya ũhonokania waku:guoko gwaku kwa ũrĩo nĩkuo kũndiiragĩrĩra;kwĩnyihia kũu gwaku nĩkuo kũ’nenehetie.Nĩ kwaramia ũnjaramĩirie ũthiĩro wa makinya makwa,magũrũ makwa magakĩaga gũtirũka.Thũ ciakwa ndĩĩthingatanaga nacio, na ngacikinyĩrĩra,o na ndingĩhũndũka itarĩkĩtie kũninwo biũ.Ndĩrĩcihehenjaga ikaremwo nĩ gũũkĩra:nĩ kũgũa irĩkĩgũaga thĩ makinya-inĩ makwa.Nĩ gũkorũo wee nĩũ’hotorete ũhoti, ’hotage kũrũa,ũgagĩtũma arĩa maanjũkĩrĩire makurumane harĩ niĩ.Watũmire thũ ciakwa inyonie ciande,nĩ getha acio a’thũũri ndĩmang’ũrie biũ.Moigire mbu, makĩaga wa kũmahonokia;nginya o magĩkaĩra Jehova, na ndametĩkire.Hĩndĩ ĩo ngĩmathuthura o kũmathuthura makĩhaana ta rũkũngũ rũkĩũmbũrũo nĩ rũhuho;ngĩmahakũra ta ndaka ya njĩra-inĩ.Wee-rĩ, nĩũ’honoketie harĩ mahiũrania ma kĩrĩndĩ;ũnduĩte mũtongoria wa ndũrĩrĩ:rũruka itaatũire ndĩrũũĩ nĩrũkandungatagĩra.O rĩrĩa maaigua ngumo yakwa makagwata o kũnjathĩkĩra;andũ acio a kũngĩ nĩ kwĩnyihĩrĩria marĩĩnyihagĩrĩria harĩ niĩ.Ageni acio no kũhinyara makahinyara,na moke makĩinainaga moimĩte na kũrĩa mehingĩire.Jehova e muoyo we ndũmba yakwa ya ihiga arogathwo!we Ngai mwene ũhonokio wakwa arotũũra atũũgĩrĩte!Nowe Mũrungu ũrĩa ũndĩhagĩria,agatoria irĩndĩ ciikare ruungu rũakwa.Thũ ciakwa nowe ũ’hatũraga harĩ cio;ĩĩ-ni, wee nĩũ’haicagia na igũrũ rĩa arĩa manjũkagĩrĩra;mũndũ ũrĩa mũtoi-rĩ, ũgakĩndeithũraga kũrĩ we.Tondũ wa ũguo, wee Jehova, no ngũcokagĩrie ngatho o nginya ndũrĩrĩ-inĩ,rĩĩtwa rĩaku ndĩrĩinagĩre nyĩmbo ngĩrĩkumagia.Ũhonokio nĩ mũnene, ũcio aheaga mũthamaki wake;ũcio wake mũitĩrĩrie-maguta-rĩ, nĩ gũtuga amũtugaga,o we Daudi, gwata mbeũ yake, tene na tene.IGŨRŨ nĩ kũmemerekia rĩmemerekagia riri wa Mũrungu,mũtambũrũko wa matu mairũ ũgakĩonania wĩra wa moko make.Mũthenya nĩũkinyagĩria mũthenya ũyũ ũngĩ ũhoro,ũtukũ naguo ũgakinyĩria ũtukũ ũyũ ũngĩ ũmenyo.Ciugo gũtirĩ, o na gũtirĩ mwario;mũgambo wakuo ti wa kũiguĩka.Mũhaka wakuo ũtambũrũkĩte mabũrũri mothe,uuge wakuo ũgagĩkinya o gĩturi gĩa thĩ.Nĩ kwamba aambĩte hema kuo ya gũtũũrũo nĩ riũa;narĩo no ta mũhikania akĩroka kuuma thingira wake,rĩgakena ta njamba ĩkiumĩra kĩharo ĩmirite itĩna rĩayo.Kuumĩra kwarĩo, riumaga gĩturi kĩa matu-inĩ,nakuo gũthiũrũrũka kwarĩo, rĩkinyaga o ituri iria ingĩ ciakuo,na gũtirĩ kĩndũ gĩtakinyagĩrĩruo nĩ ũrugarĩ warĩo.Kĩrĩra kĩa Jehova nĩ gĩkinyanĩru, gĩthondekaga roho wa mũndũ;ũira wa Jehova nĩ mwĩhokeku, ũũhĩgagia ũrĩa ũtarĩ mũũgĩ.Mataaro ma Jehova nĩ merekereru, makenagia mũndũ ngoro;watho wa Jehova nĩ mũkembu, wĩkagĩra maitho ũtheri.Gwĩtigĩra Jehova nĩ ũndũ mũtheru, ũtũũraga tene na tene;matua ma Jehova no ma ma, nĩ ma kĩhooto kũna.Maũndũ macio nĩ ma kwĩrirĩrio kũrĩ thahabu, ĩĩ-ni, o na thahabu nyingĩ njega;me mũrĩo gũkĩra ũũkĩ, o gwata mũruru wa magua-inĩ.Na ningĩ nĩmo ndungata yaku ĩtaarĩkaga nĩmo;kũmamenyerera kwĩ na uumithio mũnene.Nũ ũngĩhota gwĩkũũranĩra kũrĩa ahĩtagia?mahĩtia macio mehithaga-rĩ, ndũgakĩmatuage makwa.Ningĩ ũgiranagie ndungata yaku na mehia ma mwĩĩro;ndũkanareke njathagwo nĩmo: nĩguo njikarage ndĩ mũkinyanĩru, ngakĩaga wĩhia mũnene.Ciugo cia kanua gakwa, o na mwĩrurumio wa ngoro, iroetĩkĩrĩka mbere yaku,wee Jehova, o wee ndũmba yakwa ya ihiga, o na ningĩ mũngũũri.JEHOVA arokwamũkĩria mũthenya wa kũhatĩkwo;rĩĩtwa rĩa Ngai wa Jakubu rĩrokũiga handũ haraihu na igũrũ;Agũtũmĩre ũteithio arĩ harĩa hake haamũre,agĩgũtiirĩrĩre arĩ kũu Zayuni;Aroririkana mahaki mothe marĩa wanarutao agĩĩtĩkagĩra ihaki rĩaku rĩrĩa rĩa njino;Arokũhe o ũrĩa ngoro yaku ĩkwenda,agĩkũhingĩrie ũhoro wothe ũrĩa wĩtaarĩte.Hĩndĩ ĩo nĩ kũrũhia tũkarũhia nĩ ũndũ wa ũhonokio waku,na tondũ wa rĩĩtwa rĩa Ngai witũ tuoe ibebero ciitũ na igũrũ:Jehova arokũhingĩria maũndũ mothe marĩa ũmũhoete.Rĩu ndĩ kũmenya atĩ Jehova nĩahonokagia ũrĩa wake mũitĩrĩrie-maguta;nĩarĩmwamũkagĩria arĩ igũrũ rĩu rĩake rĩamũre,amwĩtĩkage na ũhoti wa kũhonokania, ũrĩa wa guoko gwake kwa ũrĩo.Andũ amwe marahaga ngari cia ita, angĩ mbarathi,no ithuĩ tũrĩrahaga rĩĩtwa rĩa Jehova Ngai witũ.O nĩ gũkurumana makurumanĩte, makagũa,no ithuĩ tũgokĩra, tũkehanda.Ĩ Jehova, honokagia mũthamaki;na ũtwamũkagĩrie mũthenya ũrĩa twakaya.HINYA waku, Jehova, mũthamaki nĩaũkeneire;ũhonokio waku, kaĩ nĩaũcanjamũkĩire mũno-ĩ!Kũhe nĩũmũheete o ũrĩa ngoro yake yendete,ũrĩa etirie na mĩromo yake ũgakĩaga kũmũima.Thima-rĩ, nĩũmũtũngĩtie irathimo cia wega;ũmwĩkĩrĩte thũmbĩ ya ũthamaki mũtwe, ya thahabu ĩrĩa theru.Aakũhoire muoyo, nawe ũkĩmũhe;ũgĩkĩmũraihĩria matukũ nginya tene na tene.Riri wake nĩ kũneneha ũnenehete nĩ ũndũ wa ũhonokio waku;ũmũigĩrĩire ũtĩĩku o na ũkaru.Thima-rĩ, ũtũmĩte atuĩke wa gũikaraga na irathimo nyingĩ o nginya tene;ũgakĩmũkenagia na gĩkeno gĩa kuona gĩthiithi gĩaku.Nĩ gũkorũo mũthamaki no Jehova ehokaga,na tondũ wa ũtugi wa Ũcio-wĩ-Igũrũ-Mũno, ndarĩ hingo akenyenyeka.Nawe-rĩ, guoko gwaku nĩgũgakinyĩrĩra thũ ciaku ciothe,njara yaku ya ũrĩo ĩgĩkinyĩrĩre acio magũthũũrĩte.Ũkamahaania ta kĩrugutĩro kĩgwatu mwaki rĩrĩa ũkamoimĩrĩra.Jehova-rĩ, nĩ kũmamerũkia akamamerũkia nĩ ũrĩa amarakarĩire;mwaki ũcio ũkamarambia ũmathirie.Maciaro mao wee nĩ kũnina ũkamanina mehere gũkũ thĩ,mbeũ yao ĩrindũke thĩinĩ wa ciana cia kĩrĩndĩ.Thima nĩmaagũcirĩire magwĩke ũũru,magĩkĩĩgereria uungumania matangĩhota gwĩka.Tondũ wee nĩũgatũma makuonie ciande;nga cia mota maku ũkagereka o mothiũ-inĩ mao.No gĩtũũgĩre, Jehova, ũrĩ o na hinya ũcio waku:na ithuĩ tũgĩkumagie ũhoti waku na rũĩmbo.NGAI wakwa, Ngai wakwa, ũkĩndiganĩirie nĩkĩ?ũgũgĩikara haraya nĩkĩ, ũkaaga kũndeithia, ũgakĩraihanĩrĩria na ciugo ciakwa ngĩrarama?Ĩ Ngai wakwa, ngũkaya mũthenya, na ndũngĩnyamũkĩria;o na gwata ũtukũ, na ndingĩona ũhurũko.No ĩndĩ, wee wĩ mũtheru,o wee ũtũire ũikarĩire gĩtĩ kĩa ũnene harĩa ũgoocagĩrũo nĩ Isiraeli.Maithe maitũ nĩwe mehokaga;maakwĩhokaga, nawe ũkamahatũraga.We nĩwe maakayagĩra, magakĩhatũka;nowe mehokaga, na matiigana gũconorithio.No niĩ-rĩ, nduĩkĩte o kĩgunyũ, ti ta mũndũ;ndĩ kĩmene kĩa andũ, ndurũkĩtwo nĩ kĩrĩndĩ.Arĩa othe maranyona no gũ’thekerera mara’thekerera;nĩ gũ’thiorera mara’thiorera mĩromo, na makanyinĩria mĩtwe yao, makoiga,No kĩrekererie Jehova ũhoro waku! rekei akĩmũhatũre arĩ we;nĩamũteithũrithie, kuona atĩ nĩekenagĩra nĩwe!Nĩ ma, wee nĩwe wandutire ihu-inĩ;nĩwe watũmaga ngĩe na wĩhoko ndĩ o nyondo-inĩ cia maitũ.No harĩ wee ndaikirio kuuma o ndaciarũo;kuuma o rĩrĩa ndarĩ nda ya maitũ ũtũire ũrĩ o Mũrungu wakwa.Tiga kũnjikara haraya, tondũ mĩnyamaro ĩĩ hakuhĩ,nĩ amu hatirĩ na wa gũkĩndeithia.Ndĩ mũrigicĩrie nĩ ndegwa nyingĩ cia njamba,ngahĩtĩrĩrio nĩ mategwa marĩa me hinya ma Bashani.Ikũnjathamĩria inua ciacio,ta mũrũthi ũgũtamburanga o ũkĩrumaga.Njitĩkĩte thĩ ta maĩ, mahĩndĩ makwa mothe nĩ mareganu,ngoro yakwa yororoete ta mũhũra, ĩkaringũka ĩrĩ o hayo nda-inĩ yakwa.Hinya wakwa ũũmagarĩte ta rũgĩo,naruo rũrĩmĩ rũgakĩgwatana na thĩa nĩ kũng’ara;nĩ kũngomia ũrakĩngomia rũkũngũ-inĩ rũa gĩkuũ.Amu ndĩ mũrigicĩrie nĩ magui,ndĩ mũhingĩrĩrie nĩ kĩũngano kĩa arĩa eki-naĩ;nĩ gũ’theca ma’thecete hĩ o na nyarĩrĩ.Mahĩndĩ makwa, ndahota kũmatara mothe;nao no maitho mangarangĩire o meĩndoreire.Magwete kũgayana nguo ciakwa,itonyo rĩakwa magakĩrĩcukĩra mĩtĩ.No wee, Jehova-rĩ, tiga gũikara haraya;wee mũndangĩri, hiũha kũndeithia!Teithũra muoyo wakwa harĩ rũhiũ rũa njomo;ũyũ wakwa wa mũmwe-rĩ, ũkĩmũteithũre harĩ hinya wa ngui.’Honokia kanua-inĩ ka ngatia,o gwata hĩa-inĩ cia mbogo - Ĩ nĩguo, ũrĩ kũnyamũkĩria!Rĩu no ’memerekerie andũ aitũ ngumo ya rĩĩtwa rĩaku;ngũgũkumĩria kĩũngano-inĩ gĩa kĩrĩndĩ gatagatĩ.Inyuĩ etigĩri Jehova, mũkumiei;mbeũ ya Jakubu, inyuothe, mũgoocei;na mũmũguoyohere, inyuothe mbeũ ya Isiraeli.Tondũ ndarurũkĩte mĩtandiũko ya ũrĩa mũtandiũre, kana akamĩnyira;o na ndanamwĩhithĩra ũthiũ;no rĩrĩ, aamũrĩrĩra, we no kũmũigua akĩmũiguire.Gĩtũmi gĩa gũkumia kũrĩa ndĩragũkumia ndĩ kĩũngano-inĩ kĩnene kiumĩte o harĩ wee:ngũkĩhingia mĩĩhĩtwa yakwa ndĩ mbere ya arĩa amwĩtigĩri.Andũ arĩa ahoreri nĩmarĩe mahũne;nĩmagooce Jehova, acio mamũrongoretie:ngoro cianyu irotũũra nginya tene na tene.Ituri ciothe cia thĩ no ikaririkana, na icokerere Jehova;mĩhĩrĩga yothe ya ndũrĩrĩ nĩĩgakũinamĩrĩra.Tondũ ũthamaki nĩ wa Jehova;nowe mũthamaki wa ndũrĩrĩ.Andũ arĩa aaramu a thĩ othe nĩ kũrĩa makarĩa na mamũinamĩrire;arĩa othe aikũrũki rũkũngũ-inĩ no magaturia ndu mbere yake,o mũndũ ũrĩa ũtangĩhota gwĩtũũrĩria muoyo.Mbeũ ĩrĩ o kuo ya kũmũtungatagĩra;ũhoro wa Mwathani-rĩ, ũrĩheagwo rũciaro rũrĩa rũĩ thutha.Acio nĩmagoka maheane ũhoro wa ũthingu wakeharĩ kĩrĩndĩ kĩrĩa gĩgaciarũo, atĩ nĩwe wekire ũguo.JEHOVA nĩwe mũrĩithi wakwa;ndirĩ kĩndũ ingĩkĩaga.Atũmaga njarahe cieni-inĩ iria ii nyeki nduru;andĩithagia ngurumo ya maĩ o marĩa me na ũhurũko.Nĩ kũriũkia ariũkagia ngoro yakwa,akandongoria na njĩra cia ũthingu nĩ ũndũ wa rĩtwa rĩake.O na ingĩtuĩka ndĩrahungurĩra mũkuru wĩ nduma ta ya gĩkuũ,ndirĩ ũgwati ingĩĩtigĩra, nĩ gũkorũo twĩ hamwe nawe;thiarĩ waku na mũthĩgi, nĩcio igũtũma ’makũke.Ũnjarĩire metha harĩa ndĩ, o ũthiũ-inĩ wa thũ ciakwa;nĩũnjitĩrĩirie maguta mũtwe; gĩkombe gĩakwa nakĩo nĩkĩembembaine.Matukũ mothe ma muoyo wakwa, wega na ũtugi itirĩ hingo itarĩrũmanagĩrĩra na niĩ,na ngũtũũra nyũmba ya Jehova matukũ matarĩ mũthia.THĨ nĩ ya Jehova, o na indo iria ciiyũire kuo;mabũrũri mothe, o gwata arĩa matũire mo.Tondũ we nĩwe wakĩte gĩtina kĩayo maria-inĩ,agakĩmĩrũmia ĩikaire maĩ igũrũ.Nũ ũngĩambata kĩrĩma kĩa Jehova?nũ ũngĩkĩrũgama harĩa hake haamũre?No ũrĩa wĩ na moko matheru, na akaaga ũũru ngoro;ũrĩa ũteriragĩria ũndũ ũrĩa ũtarĩ guo,ningĩ ndarĩ ehĩta na ũhinga.Ũcio nĩwe wa kwamũkĩra kĩrathimo harĩ Jehova,akĩamũkĩre ũthingu harĩ Ngai mwene ũhonokio wake.Kĩu nĩkĩo gĩthemba kĩa arĩa mamũmathaga,arĩa marongoragia ũthiũ waku, wee Ngai wa Jakubu.Ĩambarariei na igũrũ, ihingo ici!kĩĩoererei, mĩromo ĩno ya ndĩrĩri:Mũthamaki wa riri atonye!Mũthamaki wa riri nĩwe ũ?Nĩwe Jehova, ũrĩa ũrĩ hinya na nĩ njamba,nĩ Jehova ũrĩa njamba ya ita.Ĩambarariei na igũrũ, ihingo ici!kĩĩoererei, mĩromo ĩno ya ndĩrĩri:Mũthamaki wa riri atonye!Mũthamaki wa riri nĩwe ũ?Jehova mwene mbũtũ cia ita-rĩ,nowe Mũthamaki wa riri.Ĩ JEHOVA, ngoro yakwa nĩ na kũu igũrũ kũrĩ wee ndĩmĩroretie.Wee, Ngai wakwa, nowe ndĩĩhokete,ndũkanareke njonoke;tiga gũkareka thũ ciakwa ingenerere.Ĩĩ-ni, arĩa magwetagĩrĩra wee gũtirĩ ũngĩconoka:arĩa magaconoka nĩ mĩgarũka, ĩrĩa ĩgarũkanaga tũhũ.Menyithia njĩra ciaku, Jehova;ndutaga ikĩro ciaku, ndĩimenye.Ndwaragĩra o ũhoro-inĩ waku wa ma, o ũkĩndutaga;nĩ gũkorũo wee nĩwe Ngai mwene ũhonokio wakwa;mũthenya wothe ndindaga njetereire o wee.Ririkana matha maku, o nayo mĩtuganĩre yaku, Jehova;nĩ amu ndĩrĩ yaaga o kuuma tene.Ndũkaririkane mahĩtia marĩa ma ũnyinyi wakwa, o na kana mehia makwa ma ũremi:ndirikana kũringana o na ũguo ũtugi waku ũtariĩ,nĩ ũndũ wa wega waku, wee Jehova.Jehova nĩ mwega, o na nĩ mũrũngĩrĩru:tondũ ũcio, arĩa mahĩtĩtie, nĩarĩmonagĩrĩria njĩra.Arĩa ahoreri arĩmatwaraga na mĩthiĩre o ĩrĩa ya kĩhooto:acio ahoreri-rĩ, nĩ kũruta arĩmarutaga mũgerere wa njĩra yake.Ikĩro ciothe cia Jehova no cia ũtugi na ũhoro-wa-maharĩ arĩa marũmagia kĩrĩkanĩro gĩake, na maũira marĩa make, makamaathĩkĩra.Ĩ Jehova, tondũ wa rĩĩtwa rĩaku-rĩ,njohera waganu wakwa, amu nĩ mũnene.Nĩ mũndũ ũrĩkũ mwĩtigĩri Jehova?ũcio-rĩ, nĩwe arĩonagĩrĩria njĩra ĩrĩa aagĩrĩirũo nĩ gũthura.Ngoro yake nĩĩrĩikaraga o ĩhorereire,nayo mbeũ yake nĩĩkegaĩra bũrũri.Ndundu ya Jehova nĩ ya acio amwĩtigĩri;nĩo arĩmenyithagia kĩrĩkanĩro gĩake.Maitho makwa hingo ciothe marorete o harĩ Jehova,amu nowe wa gũteithũkithia magũrũ makwa wabu-inĩ ya mũtegi.Wĩĩ’hũgũrĩre, ũnginyĩrie wega waku,nĩ gũkorũo ndĩ o nyiki, o na gũthĩnĩka ndĩ mũthĩnĩku.Kũrĩa ngoro yakwa ĩhatĩkĩirũo, mĩaramĩrie,ũkĩnyumie mĩtandiũko-inĩ ĩrĩa ndĩ nayo.Rora mathĩna makwa o na ũrĩa nditũhĩirũo;ũkĩndekere mahĩtia makwa mothe.Rora thũ ciakwa, amu nĩciingĩhĩte,nacio i’thũũrĩte na rũthũũro o rũrĩa rũtarĩ tha.Menyagĩrĩra ngoro yakwa, ũkandeithũrage;ndũkanareke njonoke, tondũ nowe nyangĩire.Wĩkindĩru wa ngoro, o gwata ũrũngĩrĩru-rĩ, maũndũ macio nĩmangitagĩre,amu wee nĩwe njetagĩrĩra.Ĩ Ngai, gĩkũũre Isiraeli,oime mĩnyamaro-inĩ yake yothe.JEHOVA, ĩkĩra ũhoro wakwa ituĩro, amu niĩ-rĩ, ’thiaga o na wĩkindĩru wa ngoro yakwa,o na ndũire ndĩĩhokete Jehova itegũthangania.Ngeria, Jehova, ũkĩndoranie wega;tuĩria higo ciakwa, o gwata ngoro.Amu ũtugi waku nĩũikaraga o mbere ya maitho makwa,na ngeraga o njĩra ya ũhoro waku wa ma.Ndirĩ ndatuĩka wa gũikaranagia na andũ a tũhũ,o na ndingĩtonyania na arĩa ahinga.Kĩũngano kĩa arĩa eki-naĩ no gũthũũra ndĩgĩthũire;arĩa aaganu-rĩ, ndingĩikarania nao.Ngwĩthambia moko rĩĩthambĩro-inĩ rĩa kũnina ũũru,ngĩthiũrũrũke kĩgongona gĩaku, Jehova:Nĩguo ndũme kũiguwo mũgambo wa gũcokia ngatho,ngĩganaga maũndũ mothe ma magegania marĩa waneka.Ĩ Jehova, nĩnyenda mũno gĩtũũro kĩu nyũmba yaku ĩrĩ,o kũu riri waku ũikaraga.Ndũkanonganie ngoro yakwa hamwe na andũ arĩa mehagia;muoyo wakwa-rĩ, ndũgakĩũthenganĩrie hamwe na arĩa a thakame,Arĩa me na mauungumania moko-inĩ mao,moko mao ma ũrĩo magakĩiyũra mahaki.No niĩ-rĩ, ndĩrĩthiaga o na wĩkindĩru wa ngoro yakwa:kĩngũũre, ũnginyĩrie wega waku.Rĩu kũgũrũ gwakwa nĩ gũkinyu harĩa haaraganu wega:ciũngano-inĩ cia kĩrĩndĩ nĩkuo ndĩrĩkĩgathagĩra Jehova.JEHOVA nĩwe ũtheri wakwa, o gwata ũhonokio wakwa ingĩgĩĩtigĩra ũ?Jehova nĩwe hinya ũrĩa ũgitĩire muoyo wakwa ũrĩa ũngĩ’makia nũ?Rĩrĩa ndaharũkĩirũo nĩ arĩa eki-naĩ, atĩ mandĩe nyama cia mwĩrĩ-rĩ,acio maarĩ muku na niĩ, o ro acio thũ ciakwa, nĩo maatindirukire makĩgũa.O na ita ingĩnjakĩrĩra iraaro,ngoro yakwa ndĩngĩguoyoha:o na ingĩũkĩrĩrũo nĩ ndathano,o narĩo ndingĩgĩa na nganja.Ndĩ o ũndũ ũmwe nyendete harĩ Jehova, na nĩguo ndĩĩthingataga;nĩ atĩ njikarage nyũmba ya Jehova matukũ mothe ma muoyo wakwa,ndĩĩonagĩre wega wa Jehova, na ndĩĩtuĩragĩrie ũhoro kũu thĩinĩ wa hekarũ yake.Amu-rĩ, mũthenya wa ũũru akangitania thĩinĩ wa gĩthũnũ gĩake kĩa mwĩgunyĩ:o kũu hema yake, harĩa hegitĩtie, noho aka’hitha;nĩ kũhaicia aka’haicia o ndũmba ya ihiga igũrũ.Na rĩu nĩ hĩndĩ mũtwe wakwa ũgũtũũgĩrio na igũrũ harĩ thũ ciakwa iria i’thiũrũrũkĩirie;nĩngaruta magongona me na ndũhiũ ndĩ hema-inĩ yake;kũina nĩngaina, nyinĩre Jehova o ngĩmũgoocaga.Ĩ Jehova, igua mũgambo wakwa ngĩkaya;kĩnginyĩrie wega waku, ũnyamũkĩrie.Harĩa woigire, Rongoriani ũthiũ wakwa-rĩ, ngoro yakwa ĩkwĩrĩte ũũ:Ũthiũ waku, Jehova, nĩndĩrĩũrongoragia.Tiga kwĩĩ’hithĩra ũthiũ;tiga gũkĩingata ndungata yaku na marakara:nĩwe ũtũire ũndeithagia;ndũkande, kana ũndiganĩrie nyike, wee Ngai wa ũhonokio wakwa.Amu nĩndiganĩirio nĩ awa o na maitũ,no Jehova nĩwe ũkwĩĩnjoera.Nyonagĩrĩria njĩra yaku, Jehova;ndwaraga o na ũthiĩro mwaraganu,nĩ ũndũ wa arĩa maikaraga manjoheirie.Ndũka’nenganĩre mwĩrirĩrio-inĩ wa arĩa me muku na niĩ,amu nĩnjũkĩrĩirũo nĩ anjigĩrĩri igenyo, arĩa-ni mĩheehũ ĩrĩa maheehũraga no wagi-tha mũtheri.Guca njĩtĩkĩtie atĩ nĩngeyonera wega wa Jehovandĩ bũrũri wa arĩa me muoyo, ingĩrĩ kũhooteka.Eterera o Jehova:gĩa na hinya, na wiũmĩrĩrie ngoro:ĩĩ-ni, no gĩeterere Jehova.WEE, Jehova-rĩ, nĩ harĩ wee ngũkaya;wee, ndũmba yakwa ya ihiga, ndũkeĩ’hingĩre matũ:gũtigagĩtuĩke atĩ, watuĩka mũngirĩri,ndahaana ta arĩa a gũtonya irima.Igua mũgambo wakwa wa gũgũthaitha ngĩkũrĩragĩra,ndakĩara hĩ ndĩcierekeirie na kũu gwaku kwamũre o harĩa ha thĩinĩ.Ndũkangucũrũranĩrie na andũ arĩa amaramari,atĩ ũndwaranĩrie na andũ arĩa eki maũndũ ma waganu-ĩ,arĩa maaragia ndeto cia thayũ na andũ arĩa angĩ,na marĩ o na ũũru ngoro.Acio kĩmahe kĩrĩa kĩringaine na wĩki wao, kũringana o na ũũru wa maũndũ macio mekaga;mahe o kũringana na wĩra wa moko mao;ũkĩmathukĩre o ũrĩa maagĩrĩirũo.Tondũ o matirũmbũyagia mawĩko ma Jehova,o na kana wĩra wa moko make-rĩ,we no gũtharũria akamatharũria ti gwaka akamaaka.Jehova arogathwo,nĩ ũndũ nĩaiguĩte mũgambo wakwa wa kũmũthaitha.Jehova-rĩ, nĩwe hinya wakwa na nowe ngo yakwa;ngoro yakwa nĩwe ĩĩhokete, na ndĩ mũteithĩku:tondũ ũcio ngoro yakwa ĩgagĩkengeũka mũno,na nĩ ngatho ndĩĩmũcokagĩria na rũĩmbo.Jehova nowe hinya wa andũ ake,na harĩ ũrĩa wake mũitĩrĩrie-maguta nĩ kĩirigo kĩa hinya kĩa ũhonokio.Kĩhonokie kĩrĩndĩ gĩaku; ũkĩrathime igai rĩrĩ rĩaku;o na kũrĩithia ũkĩrĩithagie, na ũgĩkuuage tene o na tene.RAHAI Jehova, inyuĩ ariũ a Mũrungu,rahai Jehova atĩ nĩwe wĩ riri na e hinya;Rahai Jehova mũkĩgane riri wa rĩĩtwa rĩake;thathaiyai Jehova mwĩgemetie na ũgemu ũrĩa wa ũtheru.Mũgambo wa Jehova nĩ kũgamba ũragamba na kũu iria-inĩ;rungu, ũcio wĩ riri, nĩ hĩndĩ egũkĩruruma,o we Jehova akaruruma kũu igũrũ rĩa maĩ maingĩ.Mũgambo wa Jehova wĩ na hinya;mũgambo wa Jehova nĩ mũkaru o gũkara.Mũgambo wa Jehova-rĩ, uunaga mĩtarakwa;ĩĩ-ni, Jehova nĩoinangaga mĩtarakwa ĩrĩa ya Lebanoni.O na gũtũhatũhia akamĩtũhatũhia ta gacaũ,irĩma icio cia Lebanoni na Sirioni igagĩtũhatũha o ta gĩcaũ kĩa mbogo.Mũgambo wa Jehova ũthendũkithagia nĩnĩmbĩ cia mwaki.Mũgambo wa Jehova nĩũthingithagia werũ;o nginya werũ wa Kadeshi, Jehova agakĩũthingithia.Mũgambo wa Jehova ũtũmaga thwariga irike kũrũmwo igagĩciara,naguo ũgatũma mĩtitũ ĩhũrũrũke ĩgathera o gũthera:nakuo hekarũ-inĩ yake kĩrĩa gĩothe gĩĩ kuo gĩkoiga, Kaĩ e riri-ĩ!Jehova-rĩ, o hingo ĩrĩa ya Mũiyũro wa Maĩ, no aaikarĩire gĩtĩ gĩa ũthamaki;ĩĩ-ni, Jehova aikaraga ho e mũthamaki wa mĩndĩ na mĩndĩ.Jehova nĩarĩheaga kĩrĩndĩ gĩake hinya;Jehova arĩrathimaga kĩrĩndĩ gĩake agĩkĩheaga thayũ.NĨNGŨGĨKŨGOOCA ngũtũũgĩrie, wee Jehova; tondũ nĩũngucĩtie na igũrũ,ũgakĩaga kũreka thũ ciakwa ingenerere.Ĩ Jehova, Ngai wakwa,ndĩrakũrĩrĩire, nawe kũhonia nĩũkĩ’honetie.Ĩ Jehova, ngoro yakwa nĩũmĩrutĩte thĩ o kwa ngoma;nĩũnjikairie na muoyo, ndige gũtonyerera irima.Inĩrai Jehova mũmũgooce, inyuĩ mũrĩ ũiguano nake,rĩĩtwa rĩu rĩake rĩamũre mũkĩrĩcokerie ngatho.Amu marakara make no ma kahinda kanini,ĩndĩ mĩtuganĩre yake nĩ ya gũtũũria mũndũ muoyo:kĩrĩro no gũũka kũraarĩrĩra hwaĩ-inĩ,na rũcinĩ gũkaroka ngemi.Niĩ hakwa-rĩ, rĩrĩa ndaikaire ngaacĩire, ndoigire atĩrĩ,Ndirĩ hingo ngenyenyeka.Wee, Jehova-rĩ, tondũ wa mĩtuganĩre yaku, nĩwarũmitie kĩrĩma gĩakwa:rĩrĩ rĩngĩ ũkĩĩhitha ũthiũ, ngĩmaka.Ngĩcoka ngĩgũkaĩra, wee Jehova;nĩ Jehova ndagĩthaithire:Atĩrĩ, Thakame yakwa ĩĩ na uumithio ũrĩkũ, ndatonyerera irima?tĩri-rĩ, nĩguo ũngĩkũgoocaga? nĩguo ũngiumbũraga ũhoro waku wa ma?Jehova, igua, ũkĩnginyĩrie wega waku:ĩ Jehova, ĩtĩkĩra gũtuĩka mũndeithia.Rĩu nĩũngarũranĩirie mũcayo ũcio ndĩrarĩ naguo ũgatuĩka ndũrũhĩ;ũngundũrĩte nguo ya ikũnia, ũkanjoha cia gĩkeno;Nĩ getha riri wakwa ũkũinagĩre, ngũgoocage, thengia gũkira.Ĩ Jehova, Ngai wakwa-ĩ, ngũgĩtũũra ngũcokagĩria ngatho nginya mĩndĩ na mĩndĩ.WEE, Jehova, nĩwe ndahĩire; ndũkanareke njonoke:tondũ wa ũthingu waku-rĩ, ’hatũrithia.Nyinamĩrĩria gũtũ, ũndeithũre o narua:harĩ niĩ tuĩka ta ndũmba ya ihiga ĩĩ mwĩgitĩro wa hinya, ũgĩtuĩke o ta mũciĩ mũirige wa gũtũma ’honoke.Nĩ amu rũaro rũakwa rũa ihiga, o na kĩhingo gĩakwa kĩa hinya, no wee:tondũ wa rĩĩtwa rĩaku-rĩ, kĩndongorie, ũnyonagĩrĩrie njĩra.Ndeithũkithia wabu-inĩ ya mũtego, ĩrĩa nyambĩirũo,amu we nowe hinya ũrĩa nyangagĩra.Roho wakwa nĩndaũiga moko-inĩ maku:wee, Jehova, nĩwĩĩngũũrĩire, o wee Mũrungu ũrĩa wa ma.Arĩa marũmbũyagia maũndũ matarĩ kĩene, o marĩa ma maheni-rĩ, nĩndĩmathũire:niĩ, ũrĩa ndĩĩhokete, no Jehova.Niĩ no njanjamũke ngĩkenagĩra ũtugi waku,nĩ gũkorũo gũthĩnĩka gwakwa, wee nĩũkuonete;kũmenya nĩũmenyete ũrĩa ngoro yakwa yonete mĩnyamaro,Ũkaaga kũ’hingĩrĩria moko-inĩ ma thũ,no nĩ gũkinyithia ũkinyithĩtie magũrũ makwa handũ haariĩ.Nginyĩria wega waku, Jehova, amu ndĩ mũnyamarĩku:riitho rĩakwa nĩrĩhwererekeire nĩ kũigua ũũru, ĩĩ-ni, gwata o roho wakwa, o na mwĩrĩ.Nĩ gũkorũo muoyo wakwa nĩũhũahũĩte nĩ ũndũ wa kĩeha, mĩaka yakwa ĩgakĩhũa nĩ ũrĩa njayaga;hinya wakwa nĩ mwenyenyu nĩ ũndũ wa waganu wakwa, gwata o mahĩndĩ makwa magakĩhinyara.Tondũ wa andũ arĩa othe me muku na niĩ nĩnduĩkĩte kĩmene,ĩĩ, na makĩria harĩ andũ a gwitũ; o na harĩ andũ arĩa tũmenyaine mũno ngatuĩka ta kĩndũ gĩa kũguoyoherũo:arĩa maranyonire ndĩ njĩra-inĩ-rĩ, no kũũra marorire.Ndĩ mũriganĩru o ta mũndũ wakuire, ũtatũire aririkanagwo:ngakĩhaana ta nyũngũ nguũ.Amu nĩnjiguĩte njambio cia andũ aingĩ,itebebia rĩgakĩngoraga riumĩte na ndwere ciothe;nĩ gũcira maciranagĩra ũhoro wakwa,magagĩthugunda wa ũrĩa mangĩhota kũnjũraga.No niĩ-rĩ, nowe ndũire ndĩĩhokete, Jehova: ngoiga atĩrĩ, Nĩwe Ngai wakwa.Mahinda makwa marĩ o guoko-inĩ gwaku:ndeithũra moko-inĩ ma thũ ciakwa, moko-inĩ ma acio mathingatanĩte na niĩ.Tũma ũthiũ waku warĩre ndungata yaku:tondũ wa ũtugi ũcio waku-rĩ, ũ’honokie.Wee, Jehova, tiga kũreka njonoke, amu nĩwe ngaĩire:arĩa aaganu maroconoka arĩ; o marokira ki marĩ o kwa ngoma!Mĩromo ĩo ya maheni nĩĩtumane ĩremwo nĩ kwaria,ĩo yaragĩrĩra arĩa athingu na rũng’eetoĩrĩ o na mwĩtĩo o na ningĩ mũrurũkano.Wega waku-rĩ, ĩ ndũkĩrĩ mũingĩ, ũrĩa ũigĩire andũ arĩa agwĩtigĩri,ũrĩa ningĩ wanekĩra arĩa makwĩhokaga, ciana cia kĩrĩndĩ o ikĩonaga!O hau wee ũrĩ, harĩa hegitĩtie, nĩho ũrĩmahithaga, moime ndundu-inĩ cia eki naĩ;ũrĩmagitanagia thĩinĩ wa gĩthũnũ kĩa mwĩgunyĩ, meherere thogothogo ya nĩmĩ ciao.Jehova arogathwo!tondũ nĩanyonetie ũtugi wake ndĩ thĩinĩ wa gĩtũũro kĩirige, naguo ũkangegia.Niĩ-rĩ, tondũ wa ũrĩa ndĩratubunyĩkĩte, ndĩrakorirũo ndoiga atĩrĩ, Ndĩ mũthengie, ngeherio maitho-inĩ maku!no wee nĩũrakĩiguire mũgambo wakwa wa gũgũthaitha ndakũrĩrĩra.Ĩ kĩendei Jehova, inyuothe mũrĩ ũiguano nake:Jehova-rĩ, nĩarindagĩrĩra arĩa ehokeku,ningĩ ũrĩa mwĩki maũndũ ma mwĩtĩo, akamũthukĩra o kũmũthukĩra.Gĩai na hinya, na mwĩũmĩrĩrie ngoro,inyuothe mwĩrĩgĩrĩire Jehova.MŨNDŨ gũkena, nĩ ũrĩa woheirũo wĩhia wake, kũhĩtia gwake gũgakĩhumbĩrũo.Gũkena-rĩ, nĩ ũrĩa Jehova atangĩtua mwaganu, o ũrĩa ũtakĩrĩ na ũhinga ngoro.Hĩndĩ ĩrĩa ndaikarĩte o ndumĩtie, mahĩndĩ makwa nĩmendire kũhinyaranĩ ũrĩa ndatindaga ngĩrarama o nginya gũgatuka.Nĩ gũkorũo guoko gwaku nĩkwanditũhagĩra mũthenya o na ũtukũ;ũruru wakwa ũgĩkĩgarũrũka ũgĩtuĩka ta ũnyotu wa hingo ya themithũ.Ngĩtua gũkũmenyithia kũhĩtia gwakwa, waganu wakwa ngĩgĩtiga kũũhumbĩrĩra,ngiuga atĩrĩ, Mehia makwa nĩ kuumbũra ngũmoimbũrĩra Jehova:wee nawe ũgĩkĩnjohera waganu wa ihĩtia rĩakwa.Tondũ ũcio, mũndũ o wothe mũigua-Ngai nĩakũhoyage hĩndĩ ĩrĩa ũngĩoneka:rĩrĩa maĩ ma mũiyũro maakĩrũka ndangĩkinyĩrĩrũo nĩmo.Wee nowe wĩhitho wakwa; harĩ mĩnyamaro-rĩ, nĩwe ũrĩnindagĩrĩra;ũgũtũma ndũũre ’thiũrũrũkĩirio nĩ ndũhiũ cia kũhatũrũo kũu ’hatũrĩtwo.Nĩngũkũũhĩgia, nguonererie njĩra ĩrĩa ũrĩgeraga;ndĩĩgũtaaraga o ngĩkũbaraga na riitho rĩakwa.Inyuĩ, tigai gũikara ta mbarathi, kana ta nyũmbũ, itakĩrĩ na mbuguĩro;mathaga ma cio no mũrĩnga wa kanua na mũkwa mwene, cia kũinyita nacio,kwaaga ũguo, itingĩgũkuhĩhĩria.Mũndũ mwaganu-rĩ, nĩ wa matuurũo maingĩ:ĩndĩ mũndũ ũrĩa wĩhokaga Jehova, egũtũũra arigicĩirio nĩ ũtugi.No gĩkenerei Jehova, mũcanjamũke, inyuĩ athingu,na mũkũngũiye nĩ gũkena, inyuothe arũngĩrĩru ngoro.INYUĨ athingu, kũngũiyai nĩ ũndũ mwĩ na Jehova;andũ arĩa arũngĩrĩru nĩo maagĩrĩirũo nĩ kũmũkumia.Cokeriani Jehova ngatho na kĩnanda kĩa mũgeto;mũmũinĩre mũkĩmũgoocaga na kĩnanda kĩrĩa kĩgete na nga ikũmi.Itĩkai kũmũinĩra rũĩmbo rũerũ;iniai inanda na ũgereki, mũgĩkenũkaga o gũkenũka.Nĩ ũndũ-rĩ, uuge wa Jehova nĩ mwerekereru;wĩra wake wothe nĩ wa kwĩhokwo.Ũndũ ũrĩa enda nĩ ũthingu, o na kĩhooto:thĩ ĩiyũire ũtugi wa Jehova o kũiyũra.Kũũmbwo kwa igũrũ, nĩ uuge wa Jehova warĩũmbire;mwaranĩrie wa ũingĩ wothe wakuo ũgĩkĩũmbwo nĩ mũheeho wa kanua gake.Maĩ ma iria rĩrĩa inene amonganĩtie magaikara ta kĩhumbu;marĩa ma kũrĩa kũriku mũno amekĩrĩte nyũmba cia kũmaiga mũthithũ.Andũ a thĩ yothe nĩmagĩĩtigĩre Jehova;mabũrũri mothe arĩa mamatũũraga nĩmamũguoyohere.Amu nĩwe woigire, na gũgĩtuĩka guo;nĩwe waathanire, ũndũ ũcio ũgĩkĩgĩa, ũkĩrũma.Jehova-rĩ, ũhoro ũrĩa wĩtaarĩtwo nĩ ndũrĩrĩ, nĩaũthatagia;mathugunda ma irĩndĩ, agatũma matuĩke ma mana.Ũndũ ũrĩa Jehova etaarĩte arĩ we ũtũũraga wĩ mũrũmu nginya mĩndĩ na mĩndĩ,mathugunda ma ngoro yake-rĩ, magagĩkinyĩrĩra njiaro na njiaro.Gũkena, nĩ rũrĩrĩ rũrĩa Jehova arĩ we Ngai waruo,o kĩo kĩrĩndĩ kĩrĩa ethurĩire gĩgatuĩka igai rĩake.Jehova e kũrĩa igũrũ nĩacũthagĩrĩria;kũbara nĩabaraga ciana cia kĩrĩndĩ o ciothe:E kũu gĩtũũro-inĩ gĩake nĩ kũng’etia ang’etagiaandũ othe arĩa matũũraga thĩ;O we mũũmbi wa ngoro ciao othe,namo mawĩra mao mothe agakĩmacucura.Mũthamaki gũtirĩ ũngĩhonoka nĩ kũgĩa na ita nyingĩ;njamba ndĩngĩĩteithũra nĩ ũrĩa ĩĩ ngandĩru mũno.Ha ũhoro wa kũhonokia mũndũ, mbarathi-rĩ, nĩ ya tũhũ,o na ndĩrĩ mũndũ ĩngĩguna nĩ hinya wayo kũneneha.Atĩrĩrĩi, riitho rĩa Jehova rĩerekeire harĩ arĩa amwĩtigĩri,rĩgakĩerekera harĩ andũ arĩa merĩgagĩrĩra o ũtugi wake;Nĩguo ateithũrage maroho mao gĩkuũ-inĩ,gwata hingo ya ng’aragu amaikaragie na muoyo.Maroho maitũ-rĩ, makirĩrĩirie metereire o Jehova:we nowe ũteithio witũ o na ngo iitũ.Nĩ amu ngoro ciitũ igũtũũra o ikenaga nĩwe,nĩ ũndũ rĩĩtwa rĩake rĩamũre nĩrĩo twĩhokete.Ũtugi waku, Jehova, tũma ũikarage na ithuĩ,kũringana o na ũrĩa tũtũire tũkwĩrĩgĩrĩire.NĨNDĨRĨGATHAGA Jehova o hingo ciothe;kanua gakwa kũmũkumia gatirĩ hĩndĩ gatarĩmũkumagia.Jehova nowe ngoro yakwa ĩrĩĩrahagĩra:arĩa ahoreri marĩiguaga ũguo magakena.Ĩ kĩgoocei Jehova mũmũnenehie mwĩ hamwe na niĩ,tũtũũgĩrie rĩĩtwa rĩake tũrĩ o ũndũ ũmwe.Ndarongoririe Jehova, nake akĩnyamũkĩria,agĩkĩndeithũra harĩ maũndũ mothe marĩa maanjiguithĩtie guoya.Andũ aya-rĩ, nĩmaamũrorereirie, makĩarĩrũo nĩ ũtheri,nao mothiũ mao matirĩ hingo makahumbwo nĩ thoni.Mũthĩnĩki ũyũ aakaire, nake Jehova akĩmũigua,akĩmũhonokia mĩnyamaro-inĩ yake yothe.Arĩa etigĩri-Jehova-rĩ, mũraika wake nĩamaakagĩrĩra iraaro ciake hĩrĩrĩ,agakĩmatharaga ũgwati-inĩ.Ĩ camai muone atĩ Jehova nĩ mwega:gũkena-rĩ, nĩ mũndũ ũrĩa ũrahĩire harĩ we.Ĩtigagĩrei Jehova, inyuĩ andũ ake atheru,thima arĩa amwĩtigĩri matirĩ kĩndũ maagaga.Mĩrũthi mĩĩthĩ, yo nĩĩthĩnangaga, ĩgakĩhũta,no arĩa marongoragia Jehova matirĩ kĩndũ kĩega mangĩaga.Ũkai, ariũ akwa, mũthikĩrĩrie ũrĩa nguuga:nĩngũmũruta mũgĩe na gwĩtigĩra Jehova.Nĩ mũndũ ũrĩkũ wĩriragĩria gũtũũra muoyo,akenda gũkĩingĩhia matukũ, eonagĩre maũndũ mega?Atĩrĩ, kĩrigagĩrĩrie rũrĩmĩ rũaku rũtikanoige ũũru;giragia mĩromo yaku ndĩkanakĩarie ũrongo.Wĩthemagie ũũru-inĩ, wĩkage o wega;caragia thayũ, o nginya kũũthingata.Maitho ma Jehova merekeire na kũrĩ arĩa athingu,na matũ make magategerũo kĩrĩro kĩao.Arĩa mekaga ũũru-rĩ, ũthiũ wa Jehova nĩ kũmomĩra ũmomĩire,atĩ ang’ũrie rĩĩtwa rĩao rĩtikaririkanwo gũkũ thĩ.Arĩa athingu maakaire, nake Jehova akĩigua,akĩmateithũra mĩnyamaro-inĩ yao yothe.Jehova nĩakoragwo hakuhĩ na arĩa athuthĩku ngoro;acio maherete roho-rĩ, agakĩmahonokia.Maũũru no maingĩ makoraga ũrĩa mũthingu,ĩndĩ, Jehova nĩamũteithũraga harĩ mo mothe.Kũmenyerera nĩamenyagĩrĩra mahĩndĩ make mothe:gũtirĩ o na rĩmwe rĩngiunĩka.Arĩa aaganu-rĩ, ũũru nĩ kũũraga ũkamoraga;andũ arĩa mathũũraga ũcio mũthingu nĩmagatuwo ehia.Jehova nĩ gũkũũra akũũraga ngoro cia ndungata ciake:arĩa marahagĩra harĩ we gũtirĩ ũngĩtuwo mwĩhia.Ĩ JEHOVA, gariũrana na arĩa maragariũrana na niĩ;rũa na acio marandũithia.Oya ngo, o gwata gĩthuma,warahũke ũkĩndeithie.Ruta itimũ o narĩo, ũtĩmĩrie acio ma’thingatĩte:kĩĩre ngoro yakwa atĩrĩ, Nĩ niĩ ũhonokio waku!Acio macaragia muoyo wakwa-rĩ, nĩmaconoke, manyararĩke;nĩmacokio na thutha, magegeare, acio ma’thugundagĩra ũndũ mũũru.Nĩmatuĩke ta mũũngũ mũũmbũre nĩ rũhuho,nake mũraika wa Jehova o akĩmatindĩkaga.Njĩra yao ĩrogĩa nduma, na ĩtendere,nake mũraika wa Jehova athingatanĩte o nao.Nĩ ũndũ nĩmanyembeire wabu ya kũndega, na hatarĩ gĩtũmi;magakĩenjera muoyo wakwa irima, o ũguo, tũhũ.Mwĩki ũguo arokorererũo nĩ mwanangĩko na aterĩgĩrĩire;wabu ĩo embanĩire ĩromũgwatia we mwene:arogũa thĩinĩ wayo aanangĩke arĩ we.Nayo ngoro yakwa hĩndĩ ĩo no ĩcanjamũkĩre Jehova,ĩgĩkenyũke o gũkenyũka nĩ ũndũ wa ũhonokio waku.Mahĩndĩ makwa mothe no makiuge atĩrĩ, Jehova, nũ ũkĩhaana tawe,o wee ũteithũraga mũndũ ũrĩa mũthĩnĩku harĩ ũrĩa ũmũkĩrĩtie hinya,ĩĩ-ni, ũrĩa mũthĩnĩki, o ũrĩa mwagi, ũgakĩmũteithũra harĩ ũrĩa ũmũburaga?Nĩgũũkĩrĩte aiganĩrĩri igenyo;makanjũria maũndũ marĩa itekũmenya.Wega wakwa mandĩhaga na ũũru,ngoro yakwa igagĩtigwo na ihooru.No niĩ hakwa-rĩ, maarũara, ndehumbaga o ikũnia,o na ngethĩnia ngoro nĩ kwĩima irio:mahoya macio makwa no manjokerere o gĩthũri-inĩ gĩakwa mwene.Ndaikaraga ta arĩ mũrata wakwa kana mũrũ wa maitũ ũrũarĩte;ngethikĩra o ’thitĩte nĩ kĩeha, ta mũndũ ũrarĩra akuĩrĩirũo nĩ nyina.No niĩ-rĩ, ndahĩngwo, o no gũkena maakenire, magĩkĩĩũngania hamwe:ndonganĩirũo nĩ andũ a njerũa, arĩa itoĩ;magĩikara o makĩndarũraga mategũtigithĩria.O ta ũrĩa gwĩkagwo nĩ ithagathago iria ithekererithagia andũ maruga-inĩ,o nao nĩ kũhagaria maa’hagaranagĩria magego.Jehova, nĩ ihinda rĩigana atĩa ũgũikara o wĩroreire?ndũgĩtunyũkithie muoyo wakwa wanangi-inĩ wao;ũyũ wakwa wa mũmwe-rĩ, ũkĩmũhonokie harĩ ngatia icio.Nĩ ngatho ndĩĩgĩgũcokagĩria ndĩ kĩũngano-inĩ kĩrĩa kĩnene;kũu gwĩ kĩrĩndĩ kĩingĩ nĩkuo ndĩrĩgũkumagĩria.Acio metuĩte thũ ciakwa tũhũ, ndũkareke makangenerera;acio magĩ’thũũrĩte hatarĩ gĩtũmi-rĩ, tiga kũreka moinanĩre maitho.Amu o ti ndeto cia thayũ maaragia,no nĩ maũndũ ma maheni mathugundaga ma kũigĩrĩra andũ a bũrũri arĩa ahoreri.Ĩĩ-ni, o na nĩmanjathamagĩria tũnua twao,makoiga, Haiya! haiya! ũrĩa tũretereire-rĩ, maitho maitũ anga matiakĩona!Ũhoro ũcio, wee Jehova, nĩwĩoneire; tiga gũgĩkira:Mwathani, tiga kũnjikara haraya.Ĩribaribe, ũhindũke, ũnduĩre na kĩhooto;cira wakwa ũkĩnjirĩrĩre, wee Ngai wakwa, Mwathani wakwa.Jehova Ngai wakwa-rĩ, nduĩra kũringana na ũthingu waku;ndũgakĩreke mangenerere.Nĩmatige kũrekwo moige atĩrĩ, na ngoro ciao, Haiya! ũguo noguo tũrendaga!nĩmagirio moige atĩrĩ, Tũrĩ kũmũmerũkia!Andũ acio mangenagĩrĩra rĩrĩa ndona ũũru-rĩ, nĩmaconoke, magegeare othe hamwe;acio meĩ’nenehagĩria-rĩ, marohubwo nĩ njono, o gwata ũnyararĩku.Nao arĩa a kũigua wega ũthingu wakwa wahandĩka, nĩmakũngũiye, magĩe na gĩkeno;nĩmatũũre moigaga atĩrĩ, Jehova aroneneha,ũcio wĩkenagĩra nĩ ndungata yake gũikara ĩhoroheirũo!Na niĩ rũrĩmĩ rũakwa no rũng’ung’uage ndeto cia ũthingu waku,ndindage mũthenya wothe ngĩtereta o cia gũkũgooca.ŨREMI wa mũndũ ũrĩa mwaganu nĩ wa kũndĩkĩria ngoro-inĩ yakwa atĩrĩ,atĩ maitho-inĩ make hatirĩ na ũhoro wa gwĩtigĩra Ngai.Amu maitho-inĩ make mwene ecaaraga akĩĩĩragaatĩ waganu wake ndũkamenyeka nĩguo ũgĩthũũrũo.Ndeto cia kanua gake no ũmaramari na ũrĩa-ma;nĩatigĩte gũtuĩka mũndũ mũũgĩ wa gwĩkaga wega.Arĩ ũrĩrĩ no maũndũ ma waganu arathugunda;eigĩte njĩra-inĩ ĩrĩa ĩtarĩ njega; ũũru-rĩ, ndaũthũũraga.Ũtugi waku, Jehova, ũkinyĩte o igũrũ igũrũ,wĩhokeki waku ũgagĩkinya o kũrĩa matu-inĩ.Ũthingu waku no ta irĩma cia Mũrungu;matuĩro maku marikĩte ta kũrĩa kũriku iria-inĩ:wee Jehova-rĩ, nĩwe ũhonokagia andũ o gwata nyamũ.Ĩ na kaĩ ũtugi waku, Ngai, nĩ kĩndũ kĩrĩ bata-ĩ!ciana cia kĩrĩndĩ igakĩĩgiritagia kĩĩgunyĩ-inĩ kĩa mathagu maku.Irĩhũnagio ũnoru wa nyũmba yaku, ihũnage o wega;na rũũĩ rũaku rũa ikeno nĩruo ũrĩtũmaga inyuĩre.Nĩ gũkorũo itherũkĩro rĩa muoyo nĩ harĩ wee rĩrĩ;tũrĩ ũtheri-inĩ waku nĩho tũrĩĩonagĩra ũtheri.Andũ acio makũũĩ-rĩ, no gĩtũme ũtugi waku ũrũmanagĩrie harĩ o;ũthingu waku naguo reke ũtũũre harĩ acio erekereru ngoro.Ndũkanareke ’hatĩkwo nĩ kũgũrũ kũrĩa kwa mwĩono;tiga gũkareka nindũrũo nĩ guoko kwa arĩa amaramari.Acio eki maũndũ ma waganu, rĩu nĩ agũu o hau;gũikanio nĩ aikanie, na matikahota gũũkĩra.TIGAGA gwakanwo nĩ ngoro nĩ ũndũ wa arĩa eki ũũru;arĩa eki maũndũ ma wogogi-rĩ, tigaga kũigua ũiru nĩ ũndũ wao.Tondũ ica-ikuhĩ nĩ gũtemwo marĩtemwo ta mahuti,marĩhoha ta ria rĩrĩa iruru, ũrĩa rĩcokaga kũhoha.Wĩhokage o Jehova, na wĩkage wega;wĩtũũrĩre o bũrũri-inĩ, na ũthingatage o wĩhokeku.Nĩrĩo ũngĩtũũra wĩkenagĩra nĩ ũndũ wa Jehova,nake nĩarĩkũheaga maũndũ marĩa ngoro yaku ĩhoyaga.Ũhoro wa njĩra yaku, rekagĩrĩria Jehova;mwĩhokage o we, nake nĩwe ũrĩgũthondekagĩra.Ũthingu waku nĩakauumĩria ware ta ũtheri,kĩhooto gĩa cira waku gĩkĩare o ta mũthenya barigici.Kindagĩria harĩ Jehova, ũkamweterera ũtegũthethũka;tigaga gwakanwo nĩ ngoro nĩ ũndũ wa mũndũ ũrĩa ũgaacĩire njĩra-inĩ yake,atĩ ũhĩahĩe nĩ ũndũ wa mũndũ wĩkithagia maũndũ ma uungumania.Eheragia marakara, tigana na matũkũya;tigaga gwakanwo nĩ ngoro, amu no gũtũma wĩke ũũru.Tondũ arĩa mekaga ũũru nĩ kũng’ũrio makang’ũrio,no andũ arĩa metagĩrĩra Jehova, nĩo makagaya thĩ.Amu-rĩ, no ihinda inyinyi, ũrĩa mwaganu acoke aagwo;ũkabara wega gĩikaro kĩu gĩake, na ndangĩkorũo ho.No rĩrĩ, andũ arĩa ahoreri nĩo makagaya thĩ,na matũũre mekenagĩra tondũ wa kũingĩhĩrũo nĩ thayũ.Ũrĩa mwaganu nĩoingumanagĩria ũrĩa mũthingu maũndũ,akĩmũhagaranagĩria magego.Ũcio-rĩ, Mwathani no gũtheka amũthekagĩrĩra,nĩ gũkorũo nĩoine atĩ mũthenya wake no ũrakinya.Acio aaganu nĩmacomorete rũhiũ, na makageta ũta wao,nĩguo mairũre mũndũ ũrĩa mũthĩnĩki, o ũrĩa mwagi,kũũraga makĩũrage arĩa a mĩthiĩre mĩerekereru.Rũhiũ rũu rũao nĩ ngoro ciao ene rũrĩtheca,namo mota mao no mathuthĩke.Kĩndũ kĩnyinyi kĩĩ na mũndũ mũthingu gĩĩ kĩgunikũrĩ ũingĩ wa ũtonga wĩ na andũ aingĩ aaganu.Tondũ-rĩ, moko ma arĩa aaganu nĩ kũbeberũo makabeberũo,no andũ arĩa athingu, Jehova nĩamatiiragĩrĩra.Andũ arĩa akinyanĩru-rĩ, Jehova nĩarũmbũyagia matinda mao:igai rĩao nĩ rĩa gũgĩtũũra tene na tene.Hingo ya mũtino, o matingĩconorithio;gwata matukũ ma ng’aragu no kũhũna makahũnaga.No atĩrĩ, andũ arĩa aaganu nĩ gũtoma magatoma,thũ cia Jehova igatuĩka ta ũgemu wa mawerũ;nĩ kũmicĩrĩra igakĩmicĩrĩra, ithirĩrĩkĩre o ta ndogo.Ũrĩa mwaganu ohoraga, akaaga gũcoka kũrĩha,ĩndĩ ũrĩa mũthingu ekanaga uuma-andũ, na kũheana akaheana.Nĩ amu arĩa arathime nĩ Jehova nĩo makagaya thĩ,na arĩa arume nĩwe nĩ kũng’ũrio makang’ũrio.Makinya ma mũndũ nĩ Jehova ũmũrũmagĩria,na gũkenera nĩakenagĩra njĩra ĩo yake.O na aagũa, ndangĩtengemana o gũtengemana,tondũ Jehova akoragwo amũnyitĩrĩire guoko.Ndarĩ mũnyinyi, na rĩu ndĩ mũkũrũ,na ndirĩ ndona mũndũ mũthingu atiganĩirio,kana mbeũ yake ĩkĩhoyanga irio.Atindaga agĩĩkana uuma-andũ, o gwata kuohoranĩra,na mbeũ yake nayo no ndathime.Wĩthemagie ũũru-inĩ, wĩkage o wega,nĩguo wĩtũũrĩre tene na tene.Amu Jehova enda o maũndũ ma kĩhooto,na arĩa marĩ ũiguano nake ndangĩmatiganĩria;o nĩmamenyagĩrĩrũo nginya tene na tene:nayo mbeũ ya arĩa aaganu nĩ kũng’ũrio ĩkang’ũrio.Arĩa athingu nĩo makagaya thĩ,na gũtũũra mamĩtũũre o nginya tene.Ũrĩa mũthingu-rĩ, kanua gake nĩ ndeto cia ũũgĩ kang’ung’uaga,rũrĩmĩ rũake rũgakĩaragia kĩhooto.Kĩrĩra kĩa Ngai wake kĩrĩ o ngoro-inĩ yake;makinya make gũtirĩ o na rĩmwe rĩngĩgĩtenderũka.Ũrĩa mwaganu aikaraga agĩcũthagĩrĩria ũrĩa mũthingu,agacaragia ũrĩa angĩmũũragithia.Jehova nake ndangĩmũtiga moko-inĩ make,kana amũtue mwĩhia aagwata gũcirithio.Etagĩrĩra Jehova, ũrũmagĩrĩre njĩra yake,nake nĩagagũtũtũgĩria ũgae thĩ:arĩa aaganu makĩng’ũrio-rĩ, wee nĩũkerorera.Ndanona mũndũ mwaganu arĩ na itua-nda inene,earamĩtie ta mũtĩ mũruru ũkũrĩire o imerero rĩaguo.Ngĩcoka kũhĩtũka-rĩ, Hĩ, githĩ ndakĩrĩ ho!ngĩmũcaria na ndaigana kuoneka.Bara wega mũndũ ũrĩa mũkinyanĩru ũrĩa mũrũngĩrĩru-rĩ, ũkĩmuone:nĩ amu ũcio, ũhoro wake wa thutha nĩ thayũ.Ha ũhoro wa arĩa aremi, nĩ kũninwo makaninanĩrio hamwe;arĩa aaganu-rĩ, thutha wao nĩ kwagio ũkaagithio.Arĩa athingu, ũhonokio wao uumaga kwĩ Jehova;nĩwe kĩirigo kĩao kĩa hinya hĩndĩ ya mĩnyamaro.Jehova nĩ kũmateithia amateithagia, akamahatũra;amateithũraga harĩ arĩa aaganu, agakĩmahonokia,nĩ ũndũ we nĩwe marahĩire.Ĩ JEHOVA, tiga kũndũithia wĩ na mathũgũta,o na kana ũ’herithie ũrĩ o na marũrũ.Amu-rĩ, mĩguĩ yaku nĩĩndathĩte o thĩinĩ;guoko gwaku nĩkũra’hũra mũno.Nyama cia mwĩrĩ wakwa itirĩ na handũ o na hamwe hega nĩ ũndũ wa mang’ũrĩka maku;na tondũ wa wĩhia wakwa mahĩndĩ makwa matingĩkirĩĩrĩria.Amu mawaganu makwa nĩ kũ’huba ma’hubĩte nginya o kĩongo;kũnditũhĩra nĩmandĩtũhĩire gũkĩra, o ta mũrigo ũrĩa mũritũ.Nguraro iria ndĩ nacio inungĩte kũnunga, ikagwata kuora,nĩ ũndũ wa ũũra-matũ wakwa.Njikaraga o ’hacĩkĩte, ngakunguĩrĩra mũno;mũthenya wothe ’thiaga o ’thitĩte nĩ kĩeha.Nĩ gũkorũo hũnĩro ciakwa ciiyũire ruo ta rũa mwaki;mwĩrĩ wakwa ndũrĩ na handũ o na hamwe hega.Nĩ kũrigoya ndigoete, o na gwĩkĩrũo njĩkĩrĩtwo mĩtunda;no kũrarama ndaramaga nĩ ũrĩa ngoro yakwa ĩtangĩkĩte.Mwathani, wendi wakwa wothe ũrĩ o mbere yaku;gũcaya gwakwa ti kũhitharu harĩ we.Ngoro yakwa gũtuuma nĩĩratuuma mũno, hinya wakwa no gũ’thira ũra’thira:gwata ũtheri wa maitho makwa o naguo nĩũnyumĩte.Andũ arĩa anyendi, na arata akwa, marũgamaga methengetie itũhũhũ-inĩ rĩakwa;kinya o andũ aitũ, makerũgamĩra o hanene.Arĩa nao macaragia muoyo wakwa nĩ mĩtego mandegagĩra;acio mendaga kũnjĩka ũũru magakĩaragia ũhoro o wa kĩũnũhu,mũthenya wothe magatinda o magĩĩciria maũndũ ma ũrĩa-ma.No niĩ-rĩ, ta ndĩ gĩtaigua gĩtarĩ matũ, ndiiguaga;njikaraga ta kĩrimũ gĩtatumũraga kanua.Ĩĩ-ni, nduĩkĩte ta mũndũ ũtaiguaga,na kanua gake gatangĩona ũndũ wa gũcokia.Nĩ gũkorũo wee, Jehova, nowe ndĩĩrĩgĩrĩire:gũcokia nĩwe ũrĩcokia, o wee Mwathani Ngai wakwa.Nĩ tondũ njugĩte atĩrĩ, Njiguĩra, mamenye gũkangenerera:kũgũrũ gwakwa kwahigũka-rĩ, nĩmeĩ’nenehagĩria.Na tondũ nĩngiriĩ gũtuĩka kĩgitũ,na matuurũo makwa maikaraga harĩ niĩ o hingo ciothe.Tondũ ningĩ, waganu wakwa nĩngũumbũra;mehia makwa ngũgĩcokia mwĩrirũa nĩ ũndũ wamo.No rĩ’, thũ ciakwa ii na kĩyo, o na gũkandĩra nĩ ngandĩru;ningĩ acio ma’thũũrĩte tũhũ, kũingĩha nĩmaingĩhĩte.Acio nao arĩhi wega na ũũru nĩ muku mandumĩte,nĩ ũndũ nĩ maũndũ marĩa mega nũmagĩrĩra.Ĩ Jehova, ndũkandiganĩrie;ĩ Ngai wakwa, tiga kũnjikara haraya.Hiũha kũndeithia,wee Mwathani, o wee ũhonokio wakwa.NDOIGIRE atĩrĩ, Nĩngwĩrĩithia mĩthiĩre-inĩ yakwa,nĩ getha ndikae kwĩhia na rũrĩmĩ;kanua gakwa nĩngũkoha na mũkwa,hĩndĩ ĩrĩa ũrĩa mwaganu e harĩa ndĩ.Ngĩgĩikara ta mũndũ ũtangĩhota kwaria, ngekirĩra ki, ngarega kuuga ũndũ,o gwata ũrĩa mwega:naruo ruo rũakwa rũkĩya kwambaamba.Ngoro yakwa ĩgĩkĩhĩahĩĩra thĩinĩ wakwa;o hĩndĩ ĩo ndecũranagia, mwaki ũgĩgĩakana,ngĩkĩaria, ngiuga atĩrĩ, na rũrĩmĩ rũakwa:Ĩ Jehova, ’menyithia ithirĩro rĩakwa,’menyithia mũigana wa matukũ makwa ũrĩa ũtariĩ;ngĩmenye atĩ ndĩ o wa muoyo mũcacu.Matukũ makwa anga ndũmaigananĩtie na marata marĩa maratagwo?ũkũrũ wakwa-rĩ, ti ta kĩndũ harĩ wee:mũndũ o wothe, o na rĩrĩa ekinyĩire, no kĩndũ kĩa mana.Nĩma, mũndũ o na ũrĩkũ, o na tondũ atũũraga acangacangaga, no ta kĩĩruru:mĩhang’o ĩrĩa matũũraga nayo no ya tũhũ;mũndũ etombothagĩrĩra indo, na ndamenyaga nũ ũgaciĩũnganĩria.Na rĩu, Mwathani-rĩ, ũndũ ũrĩa ngĩetereire ũkĩrĩ ũrĩkũ?kĩĩrĩgĩrĩro gĩakwa-ĩ, kĩrĩ o harĩ wee.Mehia makwa mothe, kĩndeithũre harĩ mo;ndũkanduithie kĩmene kĩa mũndũ ũrĩa ũtarĩ mbuguĩro.Ndaikaire itekwaria, ngarega gũtumũra kanua,nĩ ũndũ wee nĩwe wekĩte maũndũ macio.Njehereria itũhũhũ rĩrĩ rĩaku rĩnyume;mbaara ya guoko gwaku-rĩ, nĩndĩraninwo nĩyo.Wee waitĩka gũtaara mũndũ, ũkĩmũrũithagia nĩ ũndũ wa waganu wake-rĩ,ũninũkagĩrĩria ũthaka wake ta arĩ kũrĩĩka ũrĩĩkĩte nĩ memenyi:nĩ ma, mũndũ o wothe no kĩndũ kĩa mana.Igua ihoya rĩakwa, Jehova; ndegera gũtũ ngĩkũrĩrĩra;maithori makwa, tiga kũmakirĩra,amu niĩ gwaku ndĩ mũgeni,ndĩ o mũthamĩri kuo, o ta ũrĩa maithe makwa mothe maatariĩ.Hũgũka, ũtige kũmbara, nĩguo ngenyakenyũkeitanethiĩra njage gũkorũo ho rĩngĩ.GWETERERA ndetereire Jehova o ngirĩrĩirie,nake agĩkĩĩĩ’hũgũrĩra akĩnjerekera, agĩĩtĩkĩra kũigua kĩrĩro gĩakwa.Akĩnduta thĩinĩ wa irima rĩũru rĩĩ mũũro, o thĩinĩ wa itomboya, kũu mũtoro-inĩ;agĩkinyithia magũrũ makwa ihiga igũrũ, mĩkinyĩre yakwa agĩkĩmĩrũmia.Agĩgĩĩkĩra kanua gakwa rũĩmbo rũerũ, o rũa ũgooci, ngoocage Ngai witũ naruo:andũ aingĩ marĩonaga ũguo, na magetigĩra,magwate kwĩhoka Jehova.Gũkena-rĩ, no mũndũ ũrĩa ũtuĩte atĩ arĩĩhokaga o Jehova,agakĩrega kwerekera arĩa eendi, o na kana mĩgarũka ĩrĩa mĩaria-ũrongo.Wee Jehova Ngai wakwa-rĩ, maũndũ ma magegania nĩ maingĩ marĩa wee ũtwĩkĩire,o gwata meciria marĩa ũtwĩciragĩria ithuĩ:gũtirĩ mũndũ ũngĩhota kũmaarania mbere-inĩ yaku;ingĩtua kũmoimbũra, ’heane ũhoro wamo,maarema gũtarĩka nĩ ũrĩa marĩ maingĩ.Wee-rĩ, ti magongona na mahaki ũkenagĩra;ũndũ wĩkĩte, nĩ kwega ũnjegete matũ:mahaki ma gũcinwo, na ma kũrutwo nĩ ũndũ wa mehia-rĩ, timo wĩtĩtie.Hĩndĩ ĩo ngĩkiuga atĩrĩ, Niĩ ũyũ! ndĩ gũũka;thĩinĩ wa ibuku, o rĩo rĩa gĩkũnjo, ũhoro wakwa nĩho wandĩkĩtwo:Niĩ ngenagio no gwĩka ũrĩa wendaga, wee Ngai wakwa;ĩĩ-ni, kĩrĩra gĩaku kĩrĩ o ngoro-inĩ yakwa.Ũhoro mwega, ũrĩa wa ũthingu, nĩndĩwanĩrĩire ndĩ kĩũngano-inĩ kĩrĩa kĩnene;mĩromo yakwa ndirĩ ndamĩgirĩrĩria:wee, Jehova, nĩũũĩ ũguo.Ũthingu waku ti kũhitha ndĩũhithĩte thĩinĩ wa ngoro yakwa;kwĩhokeka gwaku o na kũhonokania gwaku-rĩ, nĩnjarĩtie ũhoro wacio kiumbũro;ũtugi waku, na ũhoro waku wa ma, kĩũngano kĩrĩa kĩnene ndirĩ ndakiumbĩkĩra.Nawe, Jehova, ndũgakĩrigĩrĩrie matha maku maage kũnginyagĩra;reke ũtugi waku o na ũhoro waku wa ma manindagĩrĩre hingo ciothe.Tondũ nĩ’hĩtĩrĩirũo nĩ maũũru maingĩ matangĩtarĩka;mawaganu makwa nĩmanginyĩrĩire, ngakĩremwo nĩ kuona;nĩ maingĩ gũkĩra njuĩrĩ ciakwa cia mũtwe; no hingo ndakua ngoro.Ĩ Jehova, ĩtĩkĩra kũndeithũra;Jehova, hiũha gũkĩndeithia!Andũ arĩa macaragia muoyo wakwa atĩ maũnine-rĩ,nĩmaconoke, magegeare othe hamwe;nĩmacokio na thutha manyararĩke,acio mekenagĩra rĩrĩa nyonete ũũru.Nĩmakire ihooru nĩ ũndũ wa njono,acio manjĩraga, Haiya! haiya!Nao arĩa othe makũrongoragia wee, gũkenyũka nĩmakenyũke, magĩkene nĩ ũndũ waku;acio endi ũhonokania waku-rĩ, nĩmakiugage atĩrĩ,Jehova aroneneha!Na niĩ ndĩ mũndũ mũthĩnĩki, mũndũ mwagi;no Mwathani nĩandirikanaga;wee nĩwe ũteithio wakwa o na nowe mũ’hatũri:wee Ngai wakwa-rĩ, ndũgakĩgonderereGŨKENA-RĨ, nĩ ũrĩa ũcayagĩra mũndũ ũrĩa ũtarĩ hinya:o nake-rĩ, mũthenya wa ũũru, Jehova no akamũhatũra.Jehova nĩarĩkĩmũmenyagĩrĩra, amũtũũrie muoyo, aikare e mũrathime bũrũri-inĩ:wee-rĩ, ndũkanamũnenganĩre mwĩrirĩrio-inĩ wa thũ ciake.E kĩrumia-inĩ, arigoetio nĩ mũrimũ, Jehova nĩarĩmũtiiragĩrĩra:wee-rĩ, ũguo akomete arũarĩte nĩũmũgarũranagĩria, ũkamũhonia.Niĩ hakwa-ĩ, njugĩte ũũ: Ĩ Jehova, nginyĩria wega waku;honia muoyo wakwa amu nĩngwĩhĩtie.Thũ ciakwa nĩcinjaragĩrĩra ikĩũragia atĩrĩ,Arĩgĩkua rĩ, rĩĩtwa rĩake rĩtome?Ũmwe wao oka kũndora, ekwaria o ũhoro ũrĩa ũtarĩ guo;ngoro yake no gũthũmba ĩrethũmbĩra waganu:aacoka kuumagara, nĩguo athiaga kũũmemerekia.Andũ acio othe a’thũũri nĩ kũheehana maheehanaga nĩ ũndũ wakwa;ũũru nĩguo niĩ ma’thugundagĩra.Arĩ na ng’ũki ũmwĩgwatĩrĩire, nĩguo moigaga;ũguo akomete-rĩ, ndarĩ hĩndĩ arĩcoka gũũkĩra.Ĩĩ, onake mũrata wakwa ũrĩa mũnene, ũrĩa ndĩrehokete, ũrĩa ũrarĩaga irio ciakwa,nĩanjikĩtie rũhaati.No wee, Jehova, nginyĩria wega waku, ũnamũkie,nĩ getha ngakĩmathukĩre.Ũhoro ũyũ nĩguo ũtũmĩte ’menye atĩ nĩwĩkenagĩra nĩ niĩ,atĩrĩ, atĩ thũ yakwa ndĩngĩtuĩka ya kũndũhĩria.Niĩ-rĩ, tondũ wa wagĩrĩru wa ngoro yakwa, nĩũ’nyitĩrĩire,na ũkanjiga mbere-inĩ ya ũthiũ waku, njikarage ho mĩndĩ na mĩndĩ.Jehova, o we Ngai wa Isiraeli, arogathagwo,kuuma o tene na tene, na nginya o tene na tene.Amen, na ningĩ, Amen.O TA thwariga rĩrĩa ĩraanĩria ithima cia maĩ-rĩ,no taguo ngoro yakwa ĩrakwanĩria, wee Ngai.Ngoro yakwa nĩ Ngai ĩnyoteire, o we Mũrungu ũrĩa wĩ muoyo:ĩ nĩ rĩ ngagĩkinya nyoneke harĩ Ngai?Maithori makwa matuĩkĩte nĩmo irio ciakwa mũthenya o na ũtukũ,ngĩikaraga o ngĩũrio, Akĩrĩ kũ, Ngai waku?Maũndũ maya no ngũmaririkana ngĩmeciragia ngoro-inĩ yakwa,ngakĩririkana ũrĩa ndathiaga na kĩrĩndĩ, ngĩgĩcoorithagia o nginya nyũmba-inĩ ya Ngai,tũrĩ na mũgambo wa gũkũngũiya, na wa ngatho, tũrĩ o rũkundi rũa gũtinda thigũ-kũũ.Wee, ngoro yakwa-rĩ, ũkĩinamĩte nĩkĩ?na nĩkĩ gĩtũmĩte ũcakae thĩinĩ wakwa?wĩrĩgagĩrĩre o Ngai: amu no ndĩĩmũcokeria ngathonĩ ũndũ wa ũhonokio wa gĩthiithi gĩake.Ĩ Ngai, ngoro yakwa nĩ nyinamu gũkũ thĩinĩ wakwa:nĩkĩo ngũkũririkana ndĩ bũrũri ũyũ wa Jorodani,mwene irĩma cia Herimoni, o karĩma-inĩ ka Mizari.Ndia ĩmwe nĩĩreta ndia ĩrĩa ĩngĩ na mũgambo wa mũrurumo wa ndurumo ciaku cia maĩ;ndihũ ciaku ciothe, o gwata makũmbĩ, ciũkĩte ika’huba.No rĩrĩ, mũthenya, Jehova nĩ ũtugi wake arĩwathagĩrĩra harĩ niĩ,na ũtukũ nĩ rũĩmbo ndĩĩraaraga ngĩmũinĩra,o rũa kũhoya, ngahoyaga Mũrungu, o we mwene muoyo wakwa.Ngũũria Mũrungu, we rũaro rũakwa rũa ihiga, atĩrĩ, Nĩ ũndũ kĩ ũriganĩirũo nĩ niĩ?’thiaga ndĩ na kĩeha nĩkĩ nĩ ũndũ wa kũhinyĩrĩrio nĩ thũ?Nĩ ta ngũmemendwo mahĩndĩ rĩrĩa a-muku akwa mekũ’herekia,magĩtindaga makĩnjũria, Akĩrĩ kũ, Ngai waku?Wee, ngoro yakwa-rĩ, ũkĩinamĩte nĩkĩ?na nĩ kĩ gĩgũtũma ũcakae thĩinĩ wakwa?wĩrĩgagĩrĩre o Ngai: amu no ndĩĩmũcokeria ngatho,arĩ we ũhonokio wa gĩthiithi gĩakwa, o na nowe Ngai wakwa.NDUĨRA ũhoro wakwa, Ngai; njirĩrĩra harĩ rũrĩrĩ rũrũ rũtakũiguaga;kĩndeithũrane na andũ aya arĩa-ma, o aya ogogani.Amu nĩwe Ngai ũrĩa we kĩirigo gĩakwa kĩa hinya: ũkĩnyingatĩte nĩkĩ?’thiaga ndĩ na kĩeha nĩkĩ nĩ ũndũ wa kũhinyĩrĩrio nĩ thũ?Tũma ũtheri waku o na ũhoro waku wa ma, mandware arĩ mo;manginyie kĩrĩma-inĩ gĩaku kĩamũre,o kũu ciikaro-inĩ ciaku.Nĩguo ngĩkinye kĩgongona-inĩ kĩa Ngai,nginye harĩ Mũrungu o we ũrĩa ngenagĩra ngacanjamũka o gũcanjamũka;hĩndĩ ĩo no ngũcokerie ngatho, Ngai, o we Ngai wakwa, ngĩiinagia kĩnanda kĩa mũgeto.Wee, ngoro yakwa-rĩ, ũkĩinamĩte nĩkĩ?na nĩ kĩ gĩgũtũma ũcakae thĩinĩ wakwa?wĩrĩgagĩrĩre o Ngai: amu no ndĩĩmũcokeria ngatho,arĩ we ũhonokio wa gĩthiithi gĩakwa, o na nowe Ngai wakwa.TWANAIGUA na matũ maitũ, Ngai, tũkeragwo nĩ maithe maitũ,wĩra ũrĩa warutire matukũ macio mao, matukũ o marĩa ma tene.Wee-rĩ, nĩwaingatire ndũrĩrĩ na guoko gwaku, ũgĩcoka kũmahanda o;irĩndĩ icio ũgĩcikoria ũũru, no-o ũgĩtũma mathegee.Amu matiagwatire bũrũri na hinya wa rũhiũ rũao,o na ti icoka ciao ene ciamahonokirie:no nĩ guoko gwaku kwa ũrĩo, nĩ gĩcoka gĩaku, o na ũtheri wa gĩthiithi gĩaku;tondũ nĩwendire kũmeka wega.Ĩ Ngai, wee nowe Mũthamaki wakwa:gĩathĩrĩrie Jakubu atĩ agĩage na ũhonokio.Tondũ wa hinya waku, arĩa me muku na ithuĩ no tũmatindĩkage makagũa;tondũ o wa rĩĩtwa rĩaku, arĩa matũũkagĩrĩra, no tũmateremage.Thima-rĩ, ũta wakwa tiguo ndĩrĩĩhokaga,rũhiũ rũakwa naruo, tiruo rũngĩkĩ’honokia.Nĩ gũkorũo, arĩa me muku na ithuĩ, wee nowe ũtũire ũtũhonokagia kũrĩ o,acio matũthũũrĩte-rĩ, ũgakĩmaconorithia.Ngai nowe tũtindaga tũkĩĩrahĩra mũthenya wothe,rĩĩtwa rĩu rĩaku nĩrĩo tũrĩcokagĩria ngatho nginya tene na tene.Ĩndĩ rĩu nĩ gũte ũtũteete, ũgatũnyararithia;ndũũkanagĩria na ita ciitũ.Ũtũmaga tuonie mũmaitha ciande;acio matũthũũrĩte magetahagĩra mataha.Ũtũnenganĩrĩte ta igondu ituĩkĩte cia kũrĩo;ũgatũhurunjĩra ndũrĩrĩ-inĩ.Kĩrĩndĩ gĩaku ũkĩendetie tũhũ;ndũrĩ uumithio wonete harĩ thogora ũcio ũkĩendetie:Ũtũtuĩte kĩmene harĩ arĩa tũhakaine nao,tũgatuĩka a gũthekererũo na kũnyũrũrio nĩ acio matũthiũrũrũkĩirie.Ũtũtuĩte kĩgano harĩ ndũrĩrĩ,tũgagĩtuĩka a kũinainagĩrio ciongo nĩ irĩndĩ.Mũthenya wothe ũnyararĩku wakwa ũndindaga o maitho-inĩ,thoni cia ũthiũ wakwa nĩ kũ’huba i’hubĩte,Nĩ ũndũ wa mũgambo wa ũrĩa ũmenanagia o akĩrumanaga;na tondũ wa gũkĩonaga mũndũ ũrĩa thũ, ũrĩa mwĩrĩhĩria.Tũkoretwo nĩ maũndũ macio mothe, na tũtirĩ twariganĩrũo nĩwe,o na tũtirĩ twathahia kĩrĩkanĩro kĩrĩa gĩaku.Ngoro ciitũ iticokete na thutha,namo makinya maitũ matiehũkĩte makoima njĩra yaku,O na tondũ wee ũtũthuthurĩire imamo-inĩ cia mbwe,na ũgatũhumbĩra na nduma ta ya gĩkuũ.Kũngĩkorũo twanariganĩrũo nĩ rĩĩtwa rĩa Ngai witũ,kana moko maitũ tũkamaarĩra ngai ng’eni-rĩ,Githĩ Ngai ndangĩthuuthuuria ũhoro ũcio?nĩ gũtuĩka nĩwe ũũĩ hitho cia ngoro.Ĩĩ-ni, o na tũtindaga tũkĩũragwo mũthenya wothe nĩ ũndũ waku;tũtuagwo ta igondu cia gũthĩnjwo.Ramũka! ũgĩkomete nĩkĩ, Mwathani?hindũka! ndũgagĩtũte tene na tene.Wĩhithĩte ũthiũ nĩ ũndũ kĩ,ũgakĩriganĩrũo nĩ ũthĩnĩki witũ na kũhinyĩrĩrio gũkũ tũhinyagirĩrio?Thima-rĩ, mĩoyo iitũ ĩkunguĩrĩire o tĩri-inĩ,nda ciitũ igakĩgwatana o na thĩ.Arahũka nĩ getha ũtũteithie,ũgĩtũkũũre nĩ ũndũ wa ũtugi ũrĩa waku.NGORO yakwa nĩ gũtherũka ĩratherũka ũhoro mwega;ngwaria ndeto iria ngerekete nĩ ũndũ wa mũthamaki;rũrĩmĩ rũakwa no ta karamu ka mwandĩki ũrĩa mũũgĩ.Wee-rĩ, ũrĩ nyoko mũno gũkĩra ciana cia kĩrĩndĩ;mĩromo yaku nĩ mĩitĩrĩrie uuma-andũ:tondũ ũcio Ngai nĩagĩkũrathimĩte tene na tene.Wĩohe rũhiũ rũaku njohero, wee njamba ĩno,ĩkĩra riri waku, o na ũkaru.Wĩ na ũkaru ũcio waku-rĩ, thiaga ũtwarĩtwo nĩ mbarathi o ũgĩtoragia,ũkĩrũagĩrĩra ũhoro ũrĩa wa ma, na wa ũhoreri na ũthingu:guoko gwaku kwa ũrĩo kũrokuonagĩrĩria maũndũ ma gwĩtigĩrithania.Mĩgũĩ yaku nĩ mĩũgĩ, irĩndĩ igakĩng’aũka magũrũ-inĩ maku;ĩthecaga thũ cia mũthamaki o ngoro thĩinĩ.Gĩtĩ gĩaku gĩa ũthamaki, wee Ngai, nĩ gĩa gũtũũra tene na tene;mũthĩgi ũrĩa ũthamakanagĩra naguo nĩ mũthĩgi ũrĩ ũgerereri.Ũthingu nĩguo wendete, ũmaramari ũkaũthũũra:tondũ ũcio Ngai, o Ngai ũrĩa waku, nĩagũitĩrĩirie maguta,maguta ma gĩkeno, gũkĩra arĩa a riika rĩaku.Nguo ciaku ciothe inungĩte o manemane na thubiri na mũndarathini;nĩũrakenio nĩ inanda cia nga ikĩinio nyũmba cia ũnene ng’emie na mĩguongo.Thĩinĩ wa andũ-a-nja aku atĩĩku harĩ o aa mwarĩ wa mũnene;mwena waku wa ũrĩo hakarũgama mũtumia waku mũthamaki, agemete na thahabu ĩrĩa ya Ofiri.Mwarĩ ũyũ, ta igua, na ũrũmbũiye; inamĩrĩria gũtũ gwaku:Atĩrĩ, riganĩrũo nĩ andũ a kwanyu, o na nyũmba ya thoguo;Nĩrĩo mũthamaki angĩĩrirĩria ũthaka waku:amu nĩwe mwathani waku; nawe no ũmwĩkĩrĩre.Mwarĩ wa kũrĩa Turo nake nĩagakĩrehe itega;gwata itonga iria nene cia bũrũri igatuĩka cia kwĩendereria harĩ wee.Kũu thĩinĩ-rĩ, mwarĩ ũyũ wa mũnene no riri mũtheri e naguo;nguo ciake itumĩtwo igĩtonyanagio ndigi cia thahabu.Ekũrehwo kwĩ mũthamaki e na nguo iria njarĩrĩre igema;airĩtu amuumi thutha, arĩa a thiritũ yake,o nao nĩ gwaku mekũrehwo.Mekũrehwo na gĩkeno na ndũrũhĩ,matonye nyũmba ya mũthamaki.Handũ ha mathoguo hagacoka ciana ciaku,iria ũgatũmaga ituĩke anene kũndũ na kũndũ thĩ yothe.Nĩngũtũma rĩĩtwa rĩaku rĩtuĩke rĩa kũririkanagwo nĩ njiarũa na njiarũa,na tondũ ũcio irĩndĩ cia thĩ no itũũre igũcokagĩria ngatho nginya mĩndĩ na mĩndĩ.NGAI nĩwe mũrahĩro witũ, ningĩ hinya ũrĩa twangagĩra;akoragwo e na ũteithio mũno, wa hingo ya mĩnyamaro.Tondũ ũcio tũtingĩĩtigĩra, o na thĩ ĩngĩgarũrũka,na ithuri ituĩke nĩiragũũka ikĩgũaga o thĩinĩ wa iria;O na maĩ marĩo mangĩkorũo nĩmararuruma o makĩhũranaga,nacio irĩma ikainaina nĩ nditi yamo.Kwĩ na rũũĩ-ĩ, mĩtaro yaruo ĩkenagia itũũra rĩa Ngai,o kũu kwamũre kwene gĩikaro kĩa Ũcio-wĩ-Igũrũ Mũno.Ngai nĩaikaraga kuo gatagatĩ karĩo; kwenyenyeka rĩtikenyenyeka:Ngai nĩwe wa kũrĩteithia, kĩroko o gwatua gũkĩa.Ndũrĩrĩ nĩiraronjete, mothamaki makenyenya:we aratumũra mũgambo, thĩ ĩratwekũka.Jehova mwene mbũtũ cia ita nĩwe twĩ nake;Ngai wa Jakubu-rĩ, nĩwe rĩangĩro riitũ.Ũkai, mwĩrorere mawĩko ma Jehova,muone ũrĩa areketie thĩ macanjama.Nĩ mũnini mbaara nginya o gĩturi gĩa thĩ: ũta akauunanga,na itimũ agatinania, namo makari ma ita akamacina na mwaki.Tigani, mũmenye nĩ niĩ Ngai:nĩndĩĩtũũgĩraga ndũrĩrĩ-inĩ, ndĩĩtũũgĩraga thĩ yothe.Jehova mwene mbũtũ cia ita nĩwe twĩ nake;Ngai wa Jakubu-rĩ, nĩwe rĩangĩro riitũ.INYUĨ iruka ciothe cia andũ, hũrai hĩ;ugĩrĩriai nĩ ũndũ wa Ngai gũgĩthĩrĩrĩkagio ngemi.Nĩ amu Jehova Ũrĩa-Wĩ-Igũrũ-Mũno nĩ wa gĩĩtigĩrithanio kĩnene;nĩ Mũthamaki mũnene wĩ igũrũ rĩa thĩ yothe.Irĩndĩ cia thĩ nĩwe mũtũhootithia, ikagĩa ruungu ruitũ,ndũrĩrĩ-rĩ, igakĩgĩa thĩ ya makinya maitũ.Igai riitũ nĩwe mũtũthurĩri,o rĩo mwĩraho ũrĩa wa Jakubu, mwendwo wake.Ngai-rĩ, nĩaambatĩte, o agĩkũngũagĩrũo;we Jehova nĩaambatĩte, o gũkĩgambagio macoro.Inĩrai Ngai; mũgoocei na rũĩmbo:inĩrai Mũthamaki witũ, kĩinei mũmũkumie.Nĩ amu Ngai nowe Mũthamaki wa thĩ yothe:kĩmũgoocei na rũĩmbo o rũrĩa rũgereke wega.Ngai rĩu nĩagwete gũthamakĩra ndũrĩrĩ;we Ngai nĩaikarĩire gĩtĩ kĩrĩa gĩa ũtheru wake.Anene a irĩndĩ nĩmeturanĩirematuĩke andũ a Ngai wa Iburahimu:amu ngo cia thĩ-rĩ, mwene cio no Ngai;atũũgĩrĩte o mũno mũno.KŨNENEHA, nĩ Jehova nĩ wa kũgoocwo mũno kũu arĩ, itũũra-inĩ rĩa Ngai witũ, o kũu kĩrĩma gĩake kĩamũre.Kĩo nĩ gĩthaka mũno mũtũũgĩrĩre wakĩo; gĩkenagĩrũo nĩ thĩ yothe,kĩrĩma kĩu gĩa Zayuni, kĩu kĩĩ mwena wa gathigathini,o kĩo gĩtũũro kĩa Mũthamaki ũrĩa mũnene.Kũu nyũmba-inĩ ciakuo cia ũnene Ngai nĩemenyithanĩtie atĩ nĩwe rĩangĩro iraya na igũrũ.Amu-rĩ, athamaki nĩmaagĩĩturanĩire,makĩhĩtũka rũtere marehanĩte othe hamwe.Magĩkĩĩonera, na ihinda o rĩu makĩgega,makĩmaka mũno, rĩrĩ rĩngĩ magĩũka o makĩũra.O hau-hau nĩ kũinaina maaitĩkire kũinaina;makĩnyitwo nĩ ruo, ta rũa mũndũ mũka aagwata kũrũmwo.Wee-rĩ, no taguo ũtũmaga marikabu iria cia Tarashishi ithuthĩke nĩ rũhuho rũrĩa ruumaga na irathĩro.O ta ũrĩa twanaigua, noguo tuoneteitũũra-inĩ rĩa Jehova mwene mbũtũ cia ita, o kũu gĩtũũro kĩu kĩa Ngai witũ:we Ngai nĩegũkĩrũmia gĩtũũre ho tene na tene.Ũtugi waku, Ngai, nĩtũtaranĩtie ũhoro waguo twĩ thĩinĩ wa hekarũ yaku.Ũguo rĩĩtwa rĩaku rĩtariĩ, Ngai,noguo ngumo yaku ĩigana o nginya ituri cia thĩ;guoko gwaku kwa ũrĩo-rĩ, kũiyũire o ũthingu.Kĩrĩma gĩa Zayuni ta nĩgĩkene,aa mwarĩ wa Juda nĩmagĩcanjamũke,nĩ ũndũ wa matuĩro macio maku.Ceeraceerai Zayuni, o na mũgĩgũtũnganĩrie;ta gerai icũĩro ciakuo ndaihie na igũrũ.Rũmbũiyai mũno ũrĩa kũirigĩtwo,na mũroranie nyũmba ciakuo cia ũnene;nĩ getha mũkeraga rũciaro rũrĩa rũĩ thutha.Amu Ngai ũcio nowe Ngai witũ tene na tene;nĩwe ũrĩtũtongoragia nginya hingo ĩtagathira.IGUAI ũhoro ũyũ, inyuĩ iruka ciothe cia andũ;tegai matũ, inyuothe mũtũũraga gũkũ thĩ;Gwata inyuĩ andũ o ũguo, na inyuĩ mũrĩ igweta,inyuĩ itonga o na inyuĩ ngĩa, mũkĩigue inyuothe hamwe.Kanua gakwa nĩgekwaria ciugo cia ũũgĩ ũrĩa wa ma;mwĩrurumio wa ngoro yakwa-rĩ, ũkuumana na ũtaũku.Ngũinamĩrĩria gũtũ ndĩĩiguĩre ngerekano;ũhoro ũyũ wakwa mũhumbĩke ngũũhumbũria ngĩinagia kĩnanda kĩa mũgeto.Nĩ kĩ kĩngĩtũma ndĩĩtigĩre matukũ maakinya marĩa moru,rĩrĩa njigĩrĩirio nĩ waganu wa arĩa mendaga kũndunya gĩikaro,O arĩa mehokaga ũtonga wao,magakĩĩraha tondũ wa ũrĩa maingĩhĩtie indo?Gũtirĩ ũngĩhota o na atĩa gwĩkũũrĩra mũrũ wa nyina,atĩ arutĩre Ngai kĩndũ kĩngĩmũkũũra;(Nĩ gũkorũo ũkũũri wa mĩoyo yao nĩ goro o mũno;no ũtiganwo naguo o nginya tene;)Gũtingĩhoteka, atĩ nĩguo mũndũ ũcio atũũre o gũtũũra,atarĩ hingo akonana na kuora.Tondũ nĩ kuona akona atĩ andũ arĩa ogĩ no makuaga,gwata kĩrimũ o na ũrĩa kĩnunwa nĩ gũthira mathiraga o hamwe;ũtonga wao magakĩũtiga na andũ angĩ.Mbĩrĩra nĩcio ituĩkaga nyũmba ciao cia tene na tene,nocio itũũro ciao nginya njiarũa na njiarũa,o ro acio metanagia ng’ũndũ na marĩĩtwa mao ene.Andũ-rĩ, matitũũraga, o na me na igweta;mahaana o ta nyamũ, ũrĩa ikuaga.Ĩo nĩyo njĩra ya arĩa irimũ cia mwĩiganio:nao amarũmĩrĩri nĩmagathagĩrĩria ndeto ciao.Nĩ kwa ngoma merekeirio, o ta rũũru rũa ng’ondu;mũrĩithi wao nĩ gĩkuũ:rũcinĩ magatuĩka a gwathagwo nĩ andũ arĩa arũngĩrĩru;na kĩhũmba kĩao no gĩthirĩrĩkĩre kwa ngoma, akĩrĩ kuo ũtũũro wao.Ĩndĩ muoyo wakwa-rĩ, Ngai nĩ gũkũũra akaũkũũra moko-inĩ ma kũu kwa ngoma;nĩ gũkorũo we nĩwe ũkanjiyũkia.Ndũkanetigĩre, mũndũ aatonga,na riri wa gwake weongerera:Tondũ-rĩ, aakua, ndarĩ kĩndũ agathiĩ nakĩo;riri ũcio wake ndũgaikũrũkania nake.O na angĩtuĩka atĩ rĩrĩa aarĩ muoyo nĩegathagĩrĩria-rĩ,(o nawe, andũ magagĩkũgatha weĩka wega-rĩ,)Gũthiĩ agathiĩ o kũrĩ riika rĩrĩa rĩa maithe,acio matagacoka kuona ũtheri rĩngĩ.Andũ-rĩ, o na me na igweta, na ti ataũku,mahaana o ta nyamũ, ũrĩa ikuaga.MŨRUNGU, o Ngai, o we Jehova, nĩaarĩtie,ageta thĩ kwarũma o irathĩro rĩa riũa nginya o ithũĩro rĩarĩo.Nĩ hĩndĩ Ngai acangarũrũkĩtearĩ Zayuni, o kũu kũhingĩtie gũthakara.Ngai witũ nĩ gũũka aroka, na ndekira:mbere yake nĩ mwaki ũrarambia,na kũu kũmũthiũrũrũkĩirie no kĩhuhũkanio kĩnene.Nĩareta matu-mairũ, ma kũrĩa igũrũ,na ageta thĩ o nayo, nĩguo acirithie kĩrĩndĩ gĩake:Ũnganiai arĩa tũrĩ ũiguano nao, moke harĩ niĩ,acio maagĩire kĩrĩkanĩro na niĩ na igongona.Narĩo igũrũ nĩrĩanĩrĩre ũthingu wake,amu Ngai we mwene nĩwe mũtua-cira.Inyuĩ kĩrĩndĩ gĩakwa, iguai, nĩngwaria;wee Isiraeli-rĩ, thikĩrĩria, ũhoro waku nguumĩrĩrie;nĩ niĩ Ngai, o Ngai waku.Ti magongona maku ngũkũrũithĩria;mahaki maku ma njino maikaraga mbere yakwa hingo ciothe.Ndegwa ya mũciĩ waku, niĩ ndingĩmĩoya,kana thenge ciumĩte ciugũ-inĩ ciaku.Nĩ gũkorũo nyamũ ciothe cia gĩthaka no ciakwa,o na mahiũ marĩa me ng’ongo ngiri na ngiri.Nyamũ ciothe ii njoya, iria cia na irĩma-inĩ, gũtirĩ itoĩ;o gwata nyamũ njũrũri cia werũ-inĩ, no indo ciakwa.Ingĩkorũo ’hũtiĩ, ndingĩkwĩra:nĩ ũndũ thĩ nĩ yakwa, o na indo iria ciiyũire kuo.O nĩ ndĩe nyama cia ndegwa,kana ngĩnyue thakame ya mbũri?Atĩrĩ, rutagĩra Ngai igongona cia gũcokia ngatho,ũkĩhingagĩrie Ũrĩa-wĩ-Igũrũ-Mũno mĩĩhĩtwa ĩrĩa wĩhĩtĩte;Ningĩ mũthenya ũrĩa ũkona mĩnyamaro, ngaĩra;nĩngagũthara harĩ yo, nawe ũkĩngooce.No rĩrĩ, ũrĩa mwaganu-rĩ, ũrĩa Ngai ekũmwĩra nĩ ũũ:Nĩ atĩa wee, tondũ ũrongoragĩria mĩtugo ĩrĩa ndatuanĩire,na ũgekĩra kĩrĩkanĩro gĩakwa kanua-inĩ gaku,Kuona nĩũgĩthũire gũtaarũo,na ciugo icio ciakwa ũgagĩciikia na thutha?Wona mũici-rĩ, nĩ gũkena ũkenanagĩra nake,na ũkagĩa rũmwe na itharia.Ũrekagĩrĩria kanua gaku kaarie ndeto njũru,rũrĩmĩ rũaku rũgagĩkonjania maheni.Ũikaraga thĩ ũgacambia mũrũ wa nyũkwa;o ro ũcio mũrĩ a nda ĩmwe nake-rĩ, ũgakĩmũigĩrĩra kĩgenyo.Maũndũ macio ũtũire ũmekaga, na niĩ ngakira;ũgakĩĩgeragĩria atĩ niĩ ndariĩ o tawe:no rĩrĩ, nĩngũkũrũithia, ndĩmaaranie maitho-inĩ maku.Rĩu gĩcũraniei ũhoro ũyũ, inyuĩ mũriganagĩrũo nĩ Ngai,ndikae kũmũtambura, na gũtioneke wa kũmũteithũra:Atĩrĩ, ũrĩa ũrutaga igongona cia gũcokia ngatho-rĩ, ũcio nĩwe ũngoocaganake ũrĩa ũrũngagĩrĩria mĩthiĩre yake,nĩwe ndĩrĩonagia ũhonokio wa Ngai.NGINYĨRIA wega waku, Ngai, kũringana na ũrĩa ũtugi waku ũigana;tondũ wa ũguo matha maku marĩ maingĩ-rĩ, tharia mehia makwa o gũtharia.’Thambia mũno, waganu wakwa ũ’thire,’theria, mahĩtia makwa maninũke.Amu nĩnjũĩ mehia makwa, o niĩ mwene,mahĩtia makwa ngakĩmonaga o ro hingo ciothe.Wee nĩwe njĩhĩtie, wee wiki,ngeka ũrĩa wee wonaga arĩ ũũru:gũtuĩke atĩ wee wagwata kwaria, nĩ kĩhooto ũrĩ nakĩo,wee ũgĩtua cira-rĩ, ũgĩtuĩke ũrĩ o mũtheru.Niĩ-rĩ, ndaciarĩirũo waganu-inĩ;maitũ aagĩire ihu rĩa kũnjiara arĩ o na mehia.Wee wĩkenagĩra no mũndũ kũgĩa na ũhoro-wa-ma o ngoro thĩinĩ;hau thĩinĩ hahitharu nĩho ũrĩtũmaga ’menyagĩre ũũgĩ.Njitũrũria na mũthobi, na nĩngũthera;’thambia, na nĩngwerũha gũkĩra tharunji.Njiguithia gĩkeno na mũcanjamũko wa ngoro,mahĩndĩ marĩa ũ’thetherete makenũke.Wĩgitie ũthiũ, ũtige kũrora mahĩtia makwa;na gũtharia ũtharie mawaganu makwa mothe mathire.Ngai, nyũmbĩra ngoro ĩtarĩ na gĩko;thĩinĩ wakwa cokia roho mwerũ, mwĩkindĩru.Ndũkanyingate nyume harĩ wee,na ndũkana’thengerie roho waku mũtheru.’Hũndũrĩra gĩkeno kĩrĩa kĩa ũhonokio waku,na ũndiirĩrĩre na roho mwĩenderi.Na niĩ nĩndĩĩkĩrutaga arĩa ehia magerage njĩra ciaku,acio mahĩtĩtie macoke kũrĩ wee.Ĩ Ngai, wee Ngai mwene ũhonokio wakwa, kĩndeithũre ngero-inĩ ya ũũragani,naruo rũrĩmĩ rũakwa no rũkũngũiye rũgane ũthingu waku.Mwathani, tumũra mĩromo yakwa,na kanua gakwa nĩgegũkĩonania kũgoocwo gwaku.Amu wee ti igongona ũkenagĩra, nĩguo ngũrutĩre;ihaki rĩa njino-rĩ, tirĩo wee ũngĩkenio nĩrĩo.Magongona ma Ngai nĩ roho ũrĩa mũthuthĩku;ngoro ĩrĩa ĩthuthĩkĩte na ĩkahera-rĩ, wee, Ngai, ndũngĩmĩira.Gĩĩke Zayuni wega nĩ ũndũ wa wega ũrĩa waku;aka njirigo cia Jerusalemu.Nĩrĩo ũgagĩkenagĩra magongona marĩa ma ũthingu, mahaki ma njino, o marĩa ma gũcinwo magathira o biũ!nĩrĩo ũkarutagĩrũo ndegwa kĩgongona-inĩ gĩaku.WĨRAHAGĨRA maũndũ moru nĩkĩ, wee njamba ĩno?ũtugi wa Mũrungu ũtũũraga o hingo ciothe.Rũrĩmĩ rũaku rũthugundaga o ũhoro wa ũmaramari;nĩ ta rũenji rũrĩa rũũgĩ, mũndũ ũyũ ndĩĩra-thĩ!Maũndũ moru nĩmo wendete gũkĩra marĩa mega,ũgakĩenda ũrongo gũkĩra kwaria ũthingu.Ndeto ciothe iria ininithagia andũ nĩcio wendete,rũrĩmĩ rũrũ rũa maheni!Mũrungu nake nĩ kũmomora agakũmomora nginya tene na tene;kũnyita agakũnyita akũhurie akũrute hema-inĩ yaku,agĩgũkonye uume bũrũri-inĩ wa arĩa me muoyo.Nao arĩa athingu makona ũguo, metigĩre,na mathekerere mũndũ ũcio, moige atĩrĩ,Onei, mũndũ ũyũ nĩwe ũrĩa ũtaratuĩte Ngai hinya wake,tiga o kwĩhoka arehokaga ũrĩa ũtonga wake ũrĩ mũingĩ,na akeyũmĩrĩria gwĩka ũhoro ũcio wake wa ũmaramari.No niĩ hakwa-rĩ, ndariĩ ta mũtamaiyũ mũruru ndĩ thĩinĩ wa nyũmba ya Ngai:ũtugi wa Ngai nĩguo ngũtũũra ndĩĩhokete nginya tene na tene.Ngũtũũra ngũcokagĩria ngatho o nginya tene, nĩ ũndũ nĩwe wĩkĩte ũguo;narĩo rĩĩtwa rĩaku nĩrĩo ndĩrĩetagĩrĩra ndĩ mbere ya arĩa marĩ ũiguano nawe, tondũ nĩ rĩega.MŨNDŨ ũrĩa ũtarĩ mbuguĩro etuĩrĩire atĩrĩ, na ngoro, atĩ Gũtirĩ Ngai.O nĩ gũthũkia mathũkĩtie ciĩko ciao; nĩ wogogani mekaga, o ũrĩa wĩ magigi;gũtirĩ o na ũmwe wĩkaga wega.Ngai nĩaacũthĩrĩirie ciana cia kĩrĩndĩ arĩ igũrũ,arore kana nĩkũrĩ o mũndũ mũũgĩ,mũndũ ũrongoragia Ngai.Othe-rĩ, gũtirĩ ũtacokete na thutha; nĩ kũbutha mabuthĩte othe hamwe;gũtikĩrĩ wĩkaga wega, gũtirĩ o na ũmwe.Kaĩ matarĩ na ũmenyo, acio eki maũndũ ma waganu,acio marĩaga andũ akwa o ta ũrĩa marĩaga irio,na Ngai matimũthathayagia?Hau kaĩ nĩmaakĩnyitirũo nĩ guoya mũnene-ĩ, kũndũ gũtaarĩ na guoya:amu ũcio mũgwakĩrĩri iraaro cia ita, Ngai nĩakĩhurunjũrĩte mahĩndĩ make;andũ acio gũconora nĩũmaconorete, nĩ ũndũ Ngai nĩamaregete.Na arĩ korũo kũhonokio gwa Isiraeli nĩ gũkinyu, kuuma Zayuni!Ngai aagarũra gũtahwo gwa kĩrĩndĩ gĩake kĩinũke-rĩ,nĩrĩo Jakubu agacanjamũka, norĩo Isiraeli agakena.Ĩ NGAI, ’honokia na rĩĩtwa rĩaku,tondũ wa ũguo wĩ na ũhoti-rĩ, nduĩra ũhoro wakwa.Ngai, igua ihoya rĩakwa;ciugo ici cia kanua gakwa, citegere matũ.Nĩ gũkorũo nĩnjũkĩrĩirũo nĩ andũ ageni,muoyo wakwa nĩũracario nĩ andũ marĩ itua-nda:Ngai-rĩ, magakĩrega aikare maitho-inĩ mao.No rĩrĩ, Ngai nĩwe mũndeithia;muoyo wakwa nĩ Mwathani ũrĩ wa kũũtiirĩrĩra.Acio maikaraga manjoheirie, nĩwe ũrĩmathukĩra ũũru wao:wee, manine nĩ ũndũ wa ũrĩa ũrĩ wa ma.Niĩ nĩ igongona ndĩĩkũrutĩra, ndute o ndĩĩendeire;wee Jehova, nĩ ngatho ndĩĩgĩcokeria rĩĩtwa rĩaku, tondũ nĩ rĩega.Nĩ ũndũ atĩrĩ, nĩandeithũrĩte mĩnyamaro-inĩ yothe,na riitho rĩakwa rĩgakĩona ũrĩa ndĩrendete harĩ thũ ciakwa.NGAI, tega matũ, ũigue ihoya rĩakwa;ndũgakĩĩhithe ngĩgũthaitha.Thikĩrĩria ũhoro wakwa, na ũnjokerie:nĩ kũũrũra njũrũraga o ngĩng’ung’uaga na ngĩcayaga,Nĩ ũndũ wa mũgambo wa thũ,tondũ o wa gũkĩgũmĩrũo nĩ arĩa imaramari:nĩ amu nĩ kũngũithĩria mangũithagĩria maũndũ maaganu,gũ’thũkĩra magagĩ’thũkĩra nĩ ũrĩa mandakarĩire.Ngoro yakwa nĩ nduure mũno thĩinĩ wakwa,na ngagũĩrũo nĩ matebeba ta ma gĩkuũ.Ndĩ mũtonye nĩ guoya o na gĩtetemo,ngakĩhubĩkanĩrio nĩ kĩmako kĩnene.Ndĩrakiuga atĩrĩ, Na arĩ korũo ndĩ na mathagu ta ndutura!nĩ kũgũrũka ingĩĩgũrũkĩra, ’thiĩ ngahurũke.Hĩndĩ ĩo ndethiĩra, ’thiĩ ndurure;ndathiĩ gũikara o werũ-inĩ.Nĩ kũhanyũka ingĩhanyũka nginye harĩa he na mwĩgitio,ngegitie rũhuho rũrũ rũnene, nyume kĩhuhũkanio-inĩ.Mwathani, manine; rigithania nĩmĩ ciao:amu gũkũ itũũra rĩrĩ nyonete o maũndũ ma ũtoi na mahiũrania.Mũthenya o na ũtukũ marĩthiũrũrũkaga marĩ igũrũ rĩa rũirigo rũarĩo:kuo thĩinĩ gũikaraga waganu o na kĩũnũhu.Gatagatĩ-inĩ karĩo no maũndũ ma ũmaramari kũrĩ;mathome-inĩ marĩo gũtirĩ hingo kwagaga ũhahanyi o na ũrĩa-ma.Amu ningĩ ũrĩa ũ’hereketie ti thũ;hĩndĩ ĩo ndahota gwĩtiirĩrĩria:ningĩ ti ũrĩa mũ’thũũri wĩĩ’neneheirie;ũcio nĩ kwĩhitha ingĩmwĩhithĩte:No rĩ’, nĩwe, wee, mũndũ wa riika rĩakwa,o wee mũthiritũ wakwa, mũrata wakwa ũrĩa tũmenyaine mũno.Nĩtũragĩaga ndundu njega nawe,na tũgacangania hamwe na kĩrĩndĩ nyũmba-inĩ ya Ngai.Marohobanĩrio nĩ gĩkuũ, maroikũrũka kwa ngoma marĩ o muoyo!amu ũũru nĩguo wĩ gĩtũũro-inĩ kĩao, gwata o thĩinĩ wa ngoro ciao.No niĩ-rĩ, no ngayagĩre Ngai,nake we Jehova nĩarĩkĩ’honokia.Hwaĩ-inĩ, na rũcinĩ, o na ningĩ mĩaraho, no ’ng’ung’uage o ngĩcayaga;nake mũgambo wakwa nĩekũũigua.Rĩu nĩakũũrĩte muoyo wakwa njikare na thayũ itegũthengererũo nĩ mũndũ,amu nĩ aingĩ, acio mangoretie mbaara.Kũigua-rĩ, Mũrungu nĩekũigua, na nĩekũmaherithia,o we ũrĩa ũtũire kuuma o tene wa tene,akĩherithie acio matagarũkagwo nĩ maũndũ,magakĩaga gwĩtigĩra Ngai.Mũndũ ũcio-rĩ, arĩa maratũirie thayũ nake, nĩo atwarĩrĩire moko;nĩathahĩtie kĩrĩko gĩake.Kanua gake kaanyorokete ta ngorono,na ngoro yake no mbaara;ciugo ciake ciororoete o ta maguta,nacio no ta hiũ njomore.Rekereria mũrigo waku na harĩ Jehova; nĩwe ũrĩgũtiiragĩrĩra;ndarĩ hingo angĩreka ũrĩa mũthingu enyenyeke.No andũ acio-rĩ, wee, Ngai, ũkamaharũrũkia o nginya thĩinĩ wa irima rĩrĩa rĩa ũũrĩro;andũ a thakame na ũrĩa-ma, matikaigananĩria matukũ mao:no niĩ hakwa-rĩ, wee nowe ngũtũũra ndĩĩhokete.NGINYĨRIA wega waku, Ngai amu andũ mekwenda kũ’merũkia;matindaga mũthenya wothe o mangũrĩire marĩ o na mbaara.Acio manjoheirie nĩ gũtinda matindaga mũthenya wothe makĩendaga kũ’merũkia:amu acio manyonagia mbaara o metũũgĩirie nĩ aingĩ.Mũthenya ũrĩa ngwĩtigĩra,niĩ nowe ndĩrĩĩhokaga.Tondũ wa hinya wa Ngai, no ngoocage uuge wake:ũrĩa ndĩĩhokete nĩ Ngai, gwĩtigĩra ndingĩĩtigĩra;arĩa a mwĩrĩ wa nyama-rĩ, nĩ ũndũ ũrĩkũ mangĩkĩnjĩka?Mũthenya wothe o matindaga o makĩhotomia ndeto ciakwa;meciria mao mothe no niĩ meciragĩria manjĩke ũũru.Nĩ kũũngana monganaga, magaikara megitanĩtie,magacũthagĩrĩria mĩkinyĩre yakwa,no ũndũ wa ũrĩa matũire metereire mandute muoyo.Ĩ nĩmakĩhonoke nĩ waganu ũcio wao?wee, Ngai, ũmomore irĩndĩ cia thĩ na marakara maku.Morũra makwa wee nawe nĩũmagerete:maithori makwa ta kĩmekĩre cuba-inĩ waku;githĩ to maandĩke mbuku-inĩ yaku?Mũthenya ũrĩa ingĩkaya-rĩ, thũ ciakwa no ikĩhũndũke:nĩnjũĩ ũguo, nĩ ũndũ Ngai arĩ mwena wakwa.Tondũ wa hinya wa Ngai, no ngoocage uuge wake;tondũ o wa hinya wa Jehova, uuge wake no ndĩũgoocage.Ũrĩa ndĩĩhokete nĩ Ngai, gwĩtigĩra ndingĩĩtigĩra;andũ-rĩ, nĩ atĩa mangĩkĩhota kũnjĩka?Mĩĩhĩtwa ĩrĩa ndĩĩhĩtĩte harĩ wee, Ngai, ndĩ o nayo;no ngũrutĩre igongona cia gũcokia ngatho,Nĩ ũndũ wee nĩũteithũrĩte muoyo wakwa harĩ gĩkuũ;anga wee towe ũgirĩtie magũrũ makwa mahigũrũo?nĩ getha ng’endage ndĩ mbere-inĩ ya Ngaingĩonaga ũtheri ũrĩa wonagwo nĩ arĩa me muoyo.NGINYĨRIA wega waku, Ngai, nginyĩria wega waku,amu nĩ harĩ wee ngoro yakwa ĩĩgiritĩtie;ĩĩ-ni, kĩĩgunyĩ-inĩ kĩa mathagu maku nĩho ngũkĩĩgiritiao nginya kĩanangĩko gĩkĩ kĩrĩkie kũhĩtũka.Ngũkaĩra Ngai o Ũrĩa-wĩ-Igũrũ-Mũno,o we Mũrungu ũrĩa ũ’hingagĩria maũndũ.Gũtũmana no atũmane arĩ igũrũ, a’honokie,rĩrĩa ngũmenwo nĩ ũrĩa ũkwenda kũ’meria;ũtugi wake, na ũhoro wake wa ma, nĩmo egũgĩtũma.Ngoro yakwa ĩrĩ o gatagatĩ ka mĩrũthi;no nginya ngome harĩ arĩa maakanĩte mwaki,ciana cia kĩrĩndĩ, arĩa magego mao arĩ o matimũ na mĩguĩ,nacio nĩmĩ ciao no njomo iria njũgĩ.Tũũgĩra, Ngai, kũhĩtũka o igũrũ rĩa igũrũ;riri waku nĩũgĩe igũrũ rĩa mabũrũri mothe!Nĩ kwamba maambĩire nyarĩrĩ ciakwa wabu ya gũtegana;ngoro yakwa ĩgagĩĩthikĩra:menjete irima mbere yakwa rĩa kũndekia;o ene magakĩgũa o rĩo thĩinĩ.Ĩ Ngai, ngoro yakwa nĩĩĩkindĩire, ngoro yakwa no ĩĩkindĩire:nĩ kũina ngũina, ĩĩ-ni, ngũgooce na rũĩmbo.Ũkĩra, riri wakwa; gĩũkĩre, kĩnanda kĩa mũgeto, o gwata kĩrĩa kĩgambi mũno:nĩngwarahũkania na ruoro rũgĩtema.Ngũgũcokeria ngatho, Mwathani, irĩndĩ-inĩ cia thĩ;ngũgĩkũinĩra ngũkumĩrie ndũrĩrĩ-inĩ.Nĩ gũkorũo ũtugi waku nĩ mũnene, ũgakinya o igũrũ igũrũ,ningĩ ũhoro waku wa ma ũgagĩkinya o kũrĩa matu-inĩ.Gĩtũũgĩre, Ngai, kũhĩtũka o igũrũ rĩa igũrũ;riri waku nĩũgĩe igũrũ rĩa mabũrũri mothe!MAŨNDŨ ma kĩhooto nomo mũkiugaga, athamaki aya?cira no mũtuaga o ũrĩa kwerekereire, ciana ici cia kĩrĩndĩ?Aca, tiguo; ngoro cianyu thĩinĩ no ũũru mwĩkithagia;ũtoi wa moko manyu nĩguo mũgeragĩra bũrũri.Andũ arĩa aaganu matuĩkaga orũri o kuuma maaciarũo;o moima nda norĩo magwataga kũũngũtũka, makaaragia mathara.Ũrũrũ wao nĩ ta ũrũrũ wa nyamũ-ya-thĩ;matariĩ ta nduĩra gĩtaigua, ĩrĩa ĩthingĩte matũ;Ĩrĩa ĩtangĩthikĩrĩria mĩgambo ya arĩa macithuuthagĩra,o na maatuĩka nĩmaramĩthuuthĩra na wara mũnene.Ng’ethũranga magego mao, Ngai, macio me tũnua twao;makamburu ma mĩrũthi ĩo mĩĩthĩ, ũkĩmakũũre, wee Jehova!Andũ acio nĩmahũĩrĩrĩre mathire, ta maĩ ma kĩguũ,ũrĩa maikũrũkaga na ihenya: mũndũ aagereka mĩguĩ yake-rĩ, nĩĩikare ta ĩrengetwo mĩthia.Marotuĩka ta ndinoho, ũrĩa ĩtwekaga o igĩthiaga:marohaana ta kĩhuno kĩhunĩtwo nĩ mũndũ mũka, kĩrĩa gĩtonete riũa!O nyũngũ cianyu itanaigua mwaki wa mĩigua-rĩ,we no amĩhurutithĩrĩrie rũhuho rũnene, ĩrĩa mĩigũ na ĩrĩa mĩakanu o ũndũ ũmwe.Ũrĩa mũthingu nĩ gũkena agakena akĩona irĩhanĩria rĩu:acio aaganu, agathambia makinya make thakame-inĩ yao.Nao andũ makiuge atĩrĩ, Ti-itherũ ngerenwa no kũrĩ ya mũndũ mũthingu:ti-itherũ nĩkũrĩ Ngai ũtuanagĩra gũkũ thĩ!Ĩ NGAI wakwa, ndeithũra harĩ thũ ciakwa:njiga handũ haraya na igũrũ nyume harĩ arĩa manjũkĩrĩire.Ndeithũra harĩ acio eki maũndũ ma waganu,ũkĩ’honokie harĩ andũ acio a thakame.Thima-rĩ, nĩ kuoheria moheirie muoyo wakwa;nĩ hĩndĩ andũ arĩa me hinya meĩnyũnganĩirie;na ti tondũ wa rĩĩhia rĩakwa, Jehova, kana ũndũ wa ĩhĩtia ndĩ narĩo.O na hatarĩ waganu njĩkĩte-rĩ, nĩ kũhanyũka mahanyũkaga magaikara methagathagĩte:kĩramũke ũndangĩre, ũkĩĩonere.Wee, o wee Jehova Ngai mwene mbũtũ cia ita, wee Ngai wa Isiraeli-rĩ,ũkĩra ũũke ũkaherithie ndũrĩrĩ ciothe:mĩgarũka ĩo mĩaganu, o ĩrĩkũ, menya ũmĩkinyĩrie wega waku.Hwaĩ-inĩ macokaga, makararamaga ta ngui,magĩthiũrũrũkangaga itũũra.Onei, nĩ kwerũrũka merũrũkaga na tũnua twao;mĩromo-inĩ yao nĩ ta kwĩ na hiũ cia njora:Nũ ũngĩkĩigua? nĩ ũguo moragia.Ĩndĩ wee, Jehova, no gũtheka ũramathekerera;ndũrĩrĩ ciothe nĩ gũcikenerera ũracikenerera.Wee, hinya wakwa-rĩ, nowe ndĩrĩroragĩrĩria,nĩ gũkorũo Ngai nĩwe rĩangĩro rĩakwa rĩake iraya na igũrũ.Ngai wakwa nĩekũndũnga na ũtugi wake;we Ngai niarĩnjĩtĩkĩria nyone ũrĩa ngwenda harĩ acio manjohagĩria.Kũũraga ndũkamorage-ĩ, andũ akwa matikae gũkariganĩrũo:gũtororia matororagie na ũhoti waku, kinya ũmacokie na thĩ,wee Mwathani, o wee ngo iitũ.Tondũ wa wĩhia wa tũnua twao, ciugo cia mĩromo yao-rĩ,tũma magwatio nĩ mwĩtũũgĩrio o ũcio me naguo,tondũ wa maũndũ macio moigaga ma kũrumana na ningĩ ma maheni.Manine nĩ ũrĩa ũmarũrĩire, manine, matigacoke gũkorũo ho,kũmenyeke atĩ Ngai no aathanaga kwa Jakubu, kũmenyithanio ũguo nginya o ituri cia thĩ.Acio-rĩ, hwaĩ-inĩ nĩ gũcoka macokaga, makararamaga ta ngui,magĩthiũrũrũkangaga itũũra.O no gũcuracura macuracuraga magĩcaragia kĩrĩa mangĩrĩa,na maaga kũhũna makaraara ũtukũ wothe o makĩhaara.Ĩndĩ niĩ-rĩ, no nyinagĩre hinya waku;ĩĩ-ni, no ndokage gũkũngũiya ũtugi waku o rũcinĩ:tondũ wee nĩũtuĩkĩte rĩangĩro rĩakwa iraya na igũrũ,ũgagĩtuĩka ũũrĩro harĩ niĩ mũthenya ũrĩa ndanyamarĩka.Wee, hinya wakwa-rĩ, nĩwe ndĩrĩinagĩra ngĩkũgoocaga:nĩ gũkorũo Ngai nĩwe rĩangĩro rĩakwa rĩake iraya na igũrũ, o we Ngai mũnjĩki maũndũ ma ũtugi.Ĩ NGAI, nĩ gũte ũtũteete; kũmomora nĩũtũmomorete;ũrarĩ na marakara: ĩtĩkĩra gũtũcokereria.Nĩũtũmĩte bũrũri ũthingithe; gwatũra nĩũwatũrĩte:thondeka mĩatũka yaguo, amu nĩũrenyenya.Kĩrĩndĩ gĩaku nĩũkĩonetie maũndũ maritũ;ũtũnyuithĩtie ndibei ĩrĩa ya gũtũgũgania.Andũ arĩa agwĩtigĩri nĩũmaheete kĩbebero,no getha more monana na arathi na ũta.Nĩguo endwa aku matharũo ũũru-inĩ-rĩ,honokania na guoko gwaku kwa ũrĩo, ũgĩtwĩtĩke.Ngai nĩaarĩtie arĩ na ũtheru wake, akoiga, Ngũkena, ngenũrũrũke!bũrũri wa Shekemu nĩngũwatũrania, o na ’thimanĩre gĩtuamba gĩa Sukothu.Gileadi nĩ gwakwa, o na Manase no gwakwa;Efiraimu nakuo nĩkuo mwĩgito wa mũtwe wakwa;Juda nĩ mũthĩgi wakwa wa ũthamaki.Moabi nĩ rũgĩo rũakwa rũa gwĩthambĩra;na harĩ Edomu-rĩ, nĩ kĩratũ gĩakwa ndĩrĩikagia:wee Filisitia, kayũrũrũka nĩ ũndũ wakwa.Nũ ũkũnginyia thĩinĩ wa gĩtũũro kĩrĩa kĩirige?nũ ũngĩkĩndwara o kũu Edomu?Githĩ tiwe, wee Ngai, o wee ũtũteete,nacio ita ciitũ, Ngai, ũkaaga gũũkanĩria nacio?Gĩtũteithie harĩ ũrĩa wĩ muku na ithuĩ,thima nĩ tũhũ kwĩhoka ũhonokania wa andũ.Tondũ wa hinya wa Ngai no twĩke maũndũ ma ũcamba,amu nĩwe ũgaterema a-muku aitũ.KAYŨ gakwa ta kaigue, Ngai;thikĩrĩria ihoya rĩakwa.Ngũgũkaĩra ndĩ o mũthia-inĩ wa thĩ, rĩrĩa ngoro yakwa ĩthirĩtwo nĩ hinya:ndwara ũnginyie ndũmba ya ihiga igũrũ, ĩrĩa ĩndaihĩire makĩria.Nĩ tondũ nĩwe ũtũire ũrĩ irahĩro rĩakwa,rũtara rũraya, rũa hinya, rũa kũũrĩra thũ.Nĩndekwo ndũũre ndĩ mũgeni wa hema-inĩ yaku nginya tene;nĩngĩrekwo ndahĩre o wĩhitho-inĩ wa mathagu maku.Amu wee, Ngai, nĩũiguĩte mĩĩhĩtwa yakwa;nĩ kũngaĩra ũngaĩire igai rĩa arĩa etigĩri rĩĩtwa rĩaku.Matukũ ma mũthamaki nĩũkũmonganĩrĩria na mangĩ;mĩaka yake ikaigana ta ya njiaro nyingĩ.Egũtũũra aikarĩire gĩtĩ kĩa ũnene mbere-inĩ ya Ngai o nginya tene:athĩrĩra ũtugi o na ũhoro ũrĩa wa ma mamũrindagĩrĩre.Na nĩndĩĩkĩinagĩra rĩĩtwa rĩaku ngĩrĩkumagia mĩndĩ na mĩndĩ,’hingagie mĩĩhĩtwa yakwa mũthenya o mũthenya.NGORO yakwa nĩ gũkindĩria ĩkindĩirie ĩgeterera o Ngai:ũhonokio wakwa uumaga na kũrĩ we.Nowe wiki ndũmba yakwa ya ihiga, na nowe ũhonokio wakwa;nowe rĩangĩro rĩakwa rĩake iraya na igũrũ; ndingĩenyenyeka mũno.Nĩ hingo ĩigana atĩa mũgũtũũra mũharũkagĩra mũndũ,atĩ mũmũũrage, inyuothe,ta arĩ rũthingo rũerereku, kana ta rũirigo rũrĩa rũendete kũmomoka?Maciranagĩra no getha mamũikanie mamũthengie ũnene-inĩ wake;ũrongo nĩguo makenagĩra:kanua-rĩ, nĩmarathimanaga nako, na ngoro thĩinĩ no kũgeka maragekana.Ngoro yakwa-ĩ, kindagĩria, ũgetagĩrĩra o Ngai,amu gĩeterero gĩakwa no kũrĩ we kĩrĩ.Nowe wiki ndũmba yakwa ya ihiga, na nowe ũhonokio wakwa;nowe rĩangĩro rĩakwa rĩake iraya na igũrũ kwenyenyeka ndingĩkĩenyenyeka.Harĩ Ngai noho ũhonokio wakwa o na riri wakwa irĩ;ndũmba ya ihiga ĩrĩa nyene hinya wakwa, o yo irahĩro rĩakwa, no harĩ Ngai.Inyuĩ kĩrĩndĩ kĩa bũrũri-rĩ, wĩhokagei o we mahinda mothe;mũitũrũragĩrei ngoro cianyu:mũrahĩro witũ nĩ Ngai.Andũ o ũguo-rĩ, no kĩndũ gĩa tũhũ arĩa nao marĩ igweta no kĩndũ kĩa maheni:magĩthimwo na ratiri no kuoerereka mekuoerereka;othe hamwe nĩ ahũthũ o na gũkĩra tũhũ.Mũtigakĩĩhoke ũhinyanĩrĩria,na mũtigatuĩke a kwĩrahĩra ũtunyani;ũtonga ũngĩkorũo nĩũrathegea, menyai mũkaũiga ngoro.Ngai nĩoigire ũhoro ũyũ rĩmwe,o na nĩ kerĩ niĩ ndanaigua ũguo,atĩ hinya no wa Ngai;Na atĩ ũtugi o naguo no waku, Mwathani:amu nĩwe ũrĩhaga mũndũ o mũndũ kũringana ma maũndũ marĩa ekĩte.Ĩ NGAI, wee nĩwe Mũrungu wakwa ngũroka gũkũrongoria na kĩyo;nĩ kũnyota ngoro yakwa ĩkũnyoteire, na nĩ ũndũ waku-rĩ, mwĩrĩ ũkaigua mĩĩto,ndĩ bũrũri ũyũ mũũmũ na wĩ mĩnoga, ũyũ ũtarĩ maĩ.Nĩ ta ũguo ndanagũcũthĩrĩria ndĩ handũ harĩa haamũre,atĩ nyone hinya waku, o gwata riri waku.Amu ũtugi waku nĩ mwega gũkĩra muoyo;mĩromo yakwa nĩ kũraha ĩrĩkũrahaga.Hakĩrĩ ũguo-rĩ, ngũtũũra ngũgathaga hĩndĩ ĩrĩa yothe ngũikara na muoyo:ngũgĩtũũra ngwaragĩra hĩ o ndĩĩhokete rĩĩtwa rĩu rĩaku.Ngoro yakwa ĩrĩhũnaga wega ta ĩrĩĩte maguta, ĩkarĩa ũnoru;nako kanua gakwa nĩkarĩkũgoocaga, mĩromo ĩgĩkũngũyagia.Rĩrĩa ngũkũririkana ndĩ ũrĩrĩ,matuanĩra-inĩ ma camu wa ũtukũ nĩ ũhoro waku ndĩĩrurumagia.Nĩ gũkorũo nĩwe ũtũire ũndeithagia,na njikaire kĩĩgunyĩ-inĩ kĩa mathagu maku no ngũngũyagie nĩ gũkena.Ngoro yakwa ĩkũhikĩire o gũkũhikĩra,guoko gwaku kwa ũrĩo gũgakĩ’nyitĩrĩra.Ĩndĩ-rĩ, arĩa macaragia muoyo wakwa nĩguo maũnine,nĩ gũtonyerera magatonyerera thĩ, nginya kũrĩa kũrikĩru mũno.Makaneanwo hinya-inĩ wa njomo;magatuĩka o rũgai rũa mbwe.Nake mũthamaki-rĩ, no akenage nĩ ũndũ wa Ngai;mũndũ o wothe wĩhĩtaga na kũmũgweta we, no erahage:tondũ arĩa maaragia mathara, tũnua twao nĩ gũtumio tũgatumio.NGAI, igua mũgambo wakwa, ũguo ndĩrang’ung’ua;rindĩrĩra muoyo wakwa, ndikaguoithio nĩ thũ.Kĩ’hithe ndigakinyĩrĩrũo nĩ ndundu ya arĩa eki naĩ,ndigagĩkorũo nĩ ithogonja rĩa acio mekaga waganu;O acio manorete nĩmĩ ciao ta rũhiũ rũa njora,na mĩguĩ yao magakĩmĩgereka, nayo nĩ ciugo irĩ ũrũrũ,Nĩguo maikĩrie mũndũ ũrĩa mũkinyanĩru maikaire kũrĩa kwĩhithu;o rĩmwe magakĩmũikĩria, na matiĩtigĩre.Nĩmeũmagĩrĩria nĩguo mageke ũũru ũrĩa me naguo;ũhoro ũrĩa materetaga nĩ wa wembanĩri wa mĩtego;makoragia atĩrĩ, Ũrĩa ũngĩkĩona nũ?Nĩ gũthugunda mathugundaga maũndũ wa waganu: Ithugunda riitũ tũrĩthugundĩte o kũrĩthugunda, nĩguo macokaga kwĩĩra;namo meciria ma mũndũ o mũndũ, marĩa ma thĩinĩ, o ma ngoro, marikĩire o kũrikĩra.No Ngai-rĩ, kũratha no amarathe arĩ o,o rĩmwe mathecwo nĩ mũguĩ;Nĩ kũhĩngwo magakĩhĩngwo, nĩmĩ ciao ene imagarũkĩte:arĩa othe mekũmona magakĩmainĩria mĩtwe.Nao andũ a guothe nĩ gwĩtigĩra magetigĩra,na mamemerekie wĩko ũcio wĩkĩtwo nĩ Ngai,na gwĩkũũranĩra mekũũranĩre gĩtũmi kĩa wĩra wake.Mũndũ ũrĩa mũthingu-rĩ, nĩ gũkena arĩkenagĩra Jehova,na egiritagie harĩ we; arĩa othe arũngĩrĩru ngoro nĩ kwĩraha marĩĩrahaga.ZAYUNI, Ngai, gũkirĩte gwetereire o wee ũgwate kũgoocwo;mwĩhĩtwa ũrĩa mwĩhĩte, kũhingĩrio no ũhingĩrio.Wee mũigua wa mahoya-rĩ, arĩa othe me mwĩrĩ magokaga o harĩ wee.Waganu mĩthemba mĩthemba nĩũngĩragia hinya:ha ũhoro wa mehia maitũ-rĩ, we nowe ũkũmahorohia.Gũkena, nĩ mũndũ ũrĩa wee ũthurĩte ũkamũthengereria,nĩ getha atũũre nja yaku:nyũmba yaku nĩtũrĩhũnagio wega wayo,o wa kũu gũtheru, kũu hekarũ-inĩ yaku.Nĩ maũndũ ma gwĩtigĩrithania ũtũcokagĩria ũhoro namo, ũkĩmekaga ũrĩ o na kĩhooto,wee Ngai mwene ũhonokio witũ,o wee mwĩhoko wa andũ a ituri ciothe cia thĩ,na wa arĩa marĩ iria-inĩ kũraihu.Nĩwe ũrĩa ũtũire arũmĩtie irĩma na hinya wake,akĩĩohete ũhoti ta ndoho;Nowe ũkiragia mũrurumo wa maria, ũgakiria mũrurumo wa ndihũ ciamo,gwata ironja rĩa irĩndĩ cia thĩ.Arĩa matũũraga o kũrĩa gũturĩrĩirie, no metigagĩra mona marũũri maku;moimĩrĩro ma rũcinĩ na hwaĩ-inĩ-rĩ, ũtũmaga makũngũiye nĩ gũkena.Gũceerera nĩũceeragĩra thĩ, ũkamiurĩria mbura;ũtũmaga ĩgĩe bũthi mũno:rũũĩ rũa Ngai-rĩ, rũikaraga o rũembembaine;nĩwe ũkũragĩria andũ irio, amu nĩ ũguo ũthondekaga thĩ.Mĩkaro yayo ũconjoragia o gũconjoria,na mĩkũmũkũmũ yayo ũkagũithanĩrĩria;wororoagia thĩ na mbura ya thuthuũ,na ũkarathima ũmeri wayo.Wee nĩwĩkĩrĩte mwaka thũmbĩ ya wega waku;ikĩro ciaku igagĩitanga ũnoru.Gũita nĩiraitangĩra morĩithio ma werũ-inĩ,nacio ithũngũri ikeoha gĩkeno.Cieni-rĩ, nĩciiyũire ndũru cia ng’ondu;ituamba nacio ikagema na ngano;ikenete ikoigĩrĩria, o na kũina ikaina.ANĨRĨRAI Ngai na gĩkeno, inyuĩ mabũrũri mothe ma thĩ:Inai mũrahe riri wa rĩĩtwa rĩake;gũkumio gwake mũgĩtũme kũgĩe riri.Ĩrai Ngai atĩrĩ, Mawĩko maku-rĩ, ĩ matikĩrĩ na wĩtigĩrithanio mũnene!tondũ wa ũrĩa hinya waku wĩ mũnene, thũ ciaku no ciũke ciĩnyihĩrĩrie harĩ wee.Andũ othe a thĩ nĩwe makainamĩrĩra,na kũina makũinagĩre magĩkũgoocaga;ĩĩ-ni, rĩĩtwa rĩaku rĩo makĩrĩinagĩre.Ũkai, muone mawĩko ma Ngai;maũndũ marĩa ekaga ciana kĩrĩndĩ nĩ ma gĩĩtigĩrithanio kĩnene.Iria rĩrĩa inene, we nĩaarĩgarũrire ũrĩa rĩatariĩ rĩgĩtuĩka thĩ niaru;rũũĩ naruo, kĩrĩndĩ gĩkĩrũringa na magũrũ;kũu kũmũkenera tũgĩkĩmũkenera mũno.Tondũ wa ũguo arĩ ũhoti, atũũraga e mwathani tene na tene;maitho make matũire o macũthagĩrĩria ndũrĩrĩ:arĩa aremi-rĩ, nĩmamenye gũkanetũũgĩria.Ĩ no kĩgathei Ngai witũ, inyuĩ ĩruka ici cia andũ,oererai mũgambo wa kũmũkumia,O we ũrĩa ũigĩte ngoro ciitũ harĩa tũngĩikara na muoyo,na ndarekete magũrũ maitũ mahigũrũo.Amu wee, Ngai, nĩũtũgeretie kũroria niũtũroranĩtie,o ta ũrĩa betha ĩroragio rĩrĩa ĩgũtherio.Watũmire tũgwatio nĩ wabu ya mũtego;watũigĩrĩire mũrigo mũgongo watũhihinyaga mũno.Watũmire andũ mahaicĩte mbarathi matũrange mĩtwe;twatuĩkanĩirie mwaki-inĩ o na tũgĩtuĩkanĩria maĩ-inĩ:no rĩrĩ, ũgĩcoka ũgĩtuumĩria wega-inĩ mũingĩ.Nĩngũtonya nyũmba yaku ndĩ na mahaki ma gũcinwo,ngĩkũhingĩrie mĩĩhĩtwa yakwa,O yo ĩrĩa mĩromo yakwa yatumũrire,kanua gakwa gagĩkĩmĩrĩkia, rĩrĩa ndahatĩkĩtwo.Ngũkũrutĩra ngoima ituĩke cio mahaki ma gũcinwo,hagĩe na mũcingũ wa ndũrũme;ngũruta ndegwa, o hamwe na irũhĩ.Ũkai, mũigue, inyuĩ inyuothe etigĩri Ngai,nĩngũkiumbũra ũrĩa aateithirie muoyo wakwa.Ndatumũrire kanua ngĩmũkaĩra,na rũrĩmĩ-inĩ rũakwa ndarĩ o na ũgooci, ndĩmũtũũgĩrie.Ingĩakorirũo nũmbũĩtie waganu na ngoro yakwa-rĩ,Mwathani ndarĩ hĩndĩ angĩanjiguire:No kaĩ we Ngai nĩakĩnjiguĩte-ĩ!gũthikĩrĩria nĩathikĩrĩirie mũgambo wakwa ngĩmũhoya.Ngai arokĩgathwo,o we ũtaigana kũhũndũra ihoya rĩakwa, agĩkĩaga kũnjehereria ũtugi wake.NGAI arotũkinyĩria wega wake, agĩtũrathime,arotũma ũthiũ wake ũtũũre ũtwarĩire;Nĩguo njĩra yaku, Ngai, ĩmenyũo gũkũ thĩ,ũhonokania waku ũkĩoneke ndũrĩrĩ-inĩ ciothe.Irĩndĩ cia thĩ, Ngai, irogũcokeria ngatho;ũrogathagwo nĩ ndũrĩrĩ cia thĩ ciothe.Ndũrĩrĩ gũkena nĩikene, o na ikũngũyagie nĩ gũkena,tondũ wee ũrĩciragĩra irĩndĩ o ũrĩa kwerekereire,ndũrĩrĩ cia gũkũ thĩ ũtuĩke mũtongoria wacio.Irĩndĩ cia thĩ, Ngai, irogũcokeria ngatho;ũrogathagwo nĩ ndũrĩrĩ cia thĩ ciothe.Thĩ nĩĩrutĩte uumithio wayo;Ngai, o we Ngai witũ, nĩatũrathimĩte.Kũrathima, Ngai no arĩtũrathimaga;ituri ciothe cia thĩ igĩtuĩke cia kũmwĩtigĩra.NGAI-RĨ, nĩaarahũke, thũ ciake inyaganio;nao amũthũũri more mathenge mbere yake.O ta ndogo ũrĩa ĩhurunjũkaga, mahurunjũre o taguo;o ta ũrĩa mũhũra ũringũragwo nĩ mwaki-rĩ,arĩa aaganu o nao marogĩtoma mona ũthiũ wa Ngai!No-rĩ, arĩa athingu marokena; gũkenũka nĩmakenũke, me mbere-inĩ ya Ngai:ĩĩ-ni, o na nĩmakengeũke, tondũ wa ũrĩa makenete!Inĩrai Ngai, inai mũkumie rĩĩtwa rĩake;mwenjerei kĩng’aratua, o we ũcio ũratuĩkania werũ-inĩ e mũkuue nĩ ngari ya mbarathi:rĩĩtwa rĩake-rĩ, nĩ Jahu gĩkenũrũrũkei mbere-inĩ yake.Nĩwe ithe wa ciana cia ngoriai, na harĩ atumia a ndigwa nĩ mũmatuĩri cira na kĩhooto,o we Ngai, kũu aikaraga, gĩtũũro gĩake gĩtheru.Ngai-rĩ, arĩa etũũria-gĩthũnũ atũmaga magĩe na mĩciĩ:andũ arĩa ohe amarutaga korokoro akamoimĩria wega-inĩ:ĩndĩ andũ arĩa aremi-rĩ, matũũraga o bũrũri mũng’aru.Ĩ Ngai, rĩrĩa woimagarire ũtongoirie kĩrĩndĩ gĩaku,o rĩrĩa watuĩkanirie kũrĩa rũng’ũrĩ-inĩ,Hĩndĩ ĩo thĩ nĩyathingithire,igũrũ narĩo rĩgĩitĩka o kũũra, rĩona ũthiũ wa Ngai;gwata kĩrĩma kĩrĩa gĩa Sinai, nĩkĩainainire nĩ ũndũ wa ũthiũ wa Ngai, o we Ngai wa Isiraeli.Wee, Ngai, nĩwaminjaminjaga mbura ya ũtana,kũnogora nĩwanogoraga igai rĩaku rĩrĩa rĩanoga.Thama yaku ĩgĩkĩgĩa na ũikaro:tondũ wa wega waku, Ngai, ũgĩkĩbatũra athĩni acio.Mwathani-rĩ, nĩaatumũrire na ũhoro,nao andũ-a-nja arĩa maakĩanĩrĩire ngumo maarĩ rũkundi rũnene.Athamaki ene ita nĩmorĩte, nĩmorĩte!nake mũndũ-wa-nja ũrĩa wĩikarĩire mũciĩ nĩaragayana mataha!No kwaraha mũgũtinda mwarahĩte ciugũ-inĩ,mũhaana ta mathagu ma ndutura ĩgemete o ta betha,njoya ciayo igagĩkenga o ta thahabu ĩrĩa theru?Hĩndĩ ĩo Mwene-Hinya aanyaganirie athamaki kũndũ kũu-rĩ,no ta rĩrĩa Salimoni kũroira tharunji.Kĩrĩma kĩa Bashani, kĩo nĩ kĩrĩma kĩa Ngai;kĩrĩma kĩa Bashani-rĩ, nĩ kĩrĩa kĩĩ mĩthia mĩraya.Inyuĩ irĩma ici cia mĩthia mĩraya, mũrarora manyiira nĩkĩkĩrĩma gĩkĩ Ngai eendeire gĩtuĩke gĩtũũro gĩake?Jehova egũtũũra o kĩo tene na tene.Ngari cia Ngai, cia ita, nĩ ngiri ikũmi maita merĩ, nĩ ngiri na ngiri:Mwathani e gatagatĩ gacio ũhoro ũrĩa wa Sinai-rĩ, nĩ mũũku handũ harĩa haamũre.Wee nĩwambatĩte igũrũ, nĩwĩtahĩire itaha rĩaku;thĩinĩ wa andũ nĩwamũkĩire nduhi,ĩĩ-ni, o na harĩ arĩa aremi, nĩguo Jahu Ngai atũũre kuo.Mwathani arogathwo, o we ũtũkuuagĩra mũrigo witũ mũthenya o mũthenya,o we Mũrungu mwene ũhonokio witũ.Mũrungu-rĩ, harĩ ithuĩ nĩ Mũrungu wa mahonokania;we Jehova, o we Mwathani, nĩwe mwene ciumĩrĩro cia kuuma gĩkuũ-inĩ.No rĩ’, Ngai nĩ kũmemenda akamemenda ciongo cia thũ ciake,amemende ruototia rũu rũĩ njuĩrĩ rũa mũndũ ũrĩa ũthiagĩrĩra o na ũgeri wake wa ngero.Mwathani oigire atĩrĩ, Nĩngamagĩra moime Bashani,nĩngamagĩra moime o thĩinĩ wa ndia iria ndiku cia iria:Nĩ getha wee ũgĩtobokie ikinya rĩaku thakame-inĩ,nacio nĩmĩ cia magui maku igĩe na rũgai rũacio harĩ thũ ciaku.Mũgendere waku, Ngai, andũ nĩmawine,nĩmoine mũgendere wa Mũrungu wakwa,o we Mũthamaki wakwa, ũgĩthiĩ gũtonya handũ harĩa haamũre.Aini nĩo matongoirie, makoimwo thutha nĩ ahũri a inanda,me gatagatĩ ka airĩtu arĩa marahũra tũhembe.Gathagai Ngai ciũngano-inĩ cianyu,o we Mwathani mũkĩmũgathage, inyuĩ a rũrĩra rũa Isiraeli.Ũrĩa mũnyinyi, Benjamini, o we mwathi wao, nĩkuo arĩ,ningĩ anene a Juda, rũkundi rũao,anene a Zebuluni, o na anene a Nafitali.Ĩ Ngai, gĩathe hinya waku warahũke;kandĩra, Ngai, o we wanatwĩkĩra maũndũ.Tondũ wa hekarũ yaku ĩĩ kũu Jerusalemu-rĩ,athamaki nĩmagagũtegagĩra matega.Rũithia nyamũ ĩrĩa ya gĩthaara-inĩ,kĩrũithie mbũtũ ya ndegwa cia njamba, o hamwe na njaũ, arĩ cio irĩndĩ,ũkĩrangagĩrĩria tũtuĩku twacio twa betha:kĩnyaganie iruka iria ikenagĩra mbaara.Kũrĩ makang’ũ magoka moimĩte Misiri;Kushi o nakuo nĩgũkahiũha gũtambũrũkĩria Ngai moko.Ĩ kĩinĩrei Ngai, inyuĩ mothamaki maya ma thĩ;gĩkumiei Mwathani na nyĩmbo;Kumiai ũcio ũkuuagwo nĩ igũrũ o rĩrĩa rĩa igũrũ,o rĩu rĩtũire ho kuuma agu na agu:iguai! nĩaratumũra mũgambo, mũgambo o ũrĩa wa hinya.Rahai Ngai atĩ nĩwe wĩ hinya:ũkaru wake nĩguo ũgitĩire Isiraeli;matu-inĩ nĩ hinya wake ũiyũire kuo.Wee Ngai-rĩ, wĩtigĩrithania waku nĩ mũnene, ũrĩa uumaga handũ harĩa haku haamũre;Mũrungu wa Isiraeli-rĩ, nowe mwĩkĩri kĩrĩndĩ gĩake hinya, o gwata ũhoti.Ngai arokĩgathagwo!NGAI, ’honokia,nĩ amu maĩ marĩ kũndonya o nginya ngoro thĩinĩ.Nĩ gũtonyerera ndĩratonyerera mũtondo-inĩ, o harĩa hatangĩrũgamĩka;nginyĩte maĩ-inĩ o harĩa hariku, ngahubĩkanio nĩ mũiyũro wamo.Kũnoga nĩ’nogete nĩ gũkaya, mũmero ũkang’ara;maitho makwa nĩ maagu hinya nĩ gũgĩtanya Ngai wakwa.Arĩa ma’thũire hatarĩ gĩtũmi-rĩ, nĩ aingĩ kũrĩ njuĩrĩ ciakwa cia mũtwe;acio mendaga kũ’nina metuĩte thũ ciakwa tũhũ nĩ andũ akandĩru:ndacokithirio indo itaatunyanĩte.Ĩ Ngai, wee nĩwe ũũĩ ũrimũ wakwa wa ũũra-matũ;ũgeri wakwa wa ngero wee ndũngĩũhithĩka.Andũ arĩa agwetereri, ndũgakĩreke maconoke nĩ ũndũ wakwa, wee Mwathani Jehova mwene mbũtũ cia ita;acio makũrongoragia-rĩ, ndũgakĩreke manyararĩke nĩ ũndũ wakwa, wee Ngai wa Isiraeli.Nĩ gũkorũo nduĩkĩte kĩmene no ũndũ waku, wee,ũthiũ wakwa ũgakĩhumbwo nĩ thoni.Nduĩkĩte ta mũgeni harĩ andũ aitũ, ngakĩhaana ta mũrũrĩrĩ harĩ ariũ a maitũ.Tondũ nĩ kĩyo kĩrĩa ndĩ nakĩo kĩa nyũmba yaku kĩndĩĩte,nacio inyenyo cia arĩa makũnyenyaga igũĩte o na niĩ.Rĩrĩa ndarĩrire, na ngĩĩnyerekia ngoro nĩ kwĩhinga kũrĩa,ũndũ ũcio ũgĩgĩtuĩka o wa kũ’nyenyithia.Ndatua ikũnia nguo yakwa ya kwĩhumba,ngĩtuĩka ta rũgano harĩ o.Andũ arĩa ndinda-thome nĩ ũhoro wakwa materetaga,na nĩ niĩ rũĩmbo rũa anyui a njohi.No atĩrĩ, niĩ, nowe Jehova ndĩrahoya, hingo ya gwĩtĩkĩrĩka;wee Ngai, tondũ wa ũrĩa ũtugi waku wĩ mũingĩ-rĩ,njokeria kũringana o na wĩhokeki wa ũhonokania waku.Ndangĩra, ũndute mũtondo-inĩ, ndũgakĩreke ndonyerere:nĩndeithũrũo harĩ arĩa ma’thũire, nĩndutwo maĩ-inĩ maya mariku.Mũiyũro wa maĩ-rĩ, ndũkareke ũ’hubĩkanie;tiga kũreka ’merũkio nĩ ndia ici:irima rĩa gĩkuũ-rĩ, ndũgakĩreke rĩ’hingĩrĩrie thĩinĩ wa kanua karĩo.Jehova, nyamũkĩria; amu ũtugi waku nĩ mwega mũno:wĩĩ’hũgũrĩre ũkĩnjerekere kũringana na ũrĩa matha maku maingĩhĩte.Ũgĩtige kwĩhithĩra ndungata ĩno yaku ũthiũ;amu ndĩ mũnyamarĩku kĩnyamũkĩrie o narua.Thengerera harĩ ngoro yakwa, ũmĩkũũre:tondũ wa thũ ciakwa-rĩ, kĩnjohorithie.Wee nĩwe ũũĩ ũrĩa ’nyenyagwo, na ũrĩa njonoretwo, o na ũrĩa ’nyararĩkĩte:arĩa othe me muku na niĩ makĩrĩ o mbere yaku.Kũnyenyũo nĩgũ’thuthĩte ngoro, ngakĩigua ũũru o mũno:ndĩretereire nyone wa kũnjakaĩra, na kũraaga;ngĩone a kũ’nyamarũra, na ndione.Gĩa-kũrĩa kĩrĩa mara’heire nĩ mũtĩ mũrũrũ,ningĩ ndanyota, nĩ ndibei ngagatu mara’heire ’nyue.Metha ĩrĩa ĩrĩ mbere yao, ya kũrĩĩra, ĩrotuĩka mũtego,hĩndĩ ĩo maikaire na thayũ ĩgĩtuĩke kĩndũ gĩa kũmagwatia!Maitho mao marogĩa nduma, matige kuona;na ũtũme njuthĩ ciao itũũre o itetemaga!Maitũrũrĩre mang’ũrĩka maku;nĩmakinyĩrĩrũo nĩ marakara maku marĩa mahiũ!Harĩa maakĩte harokira ihooru;hema ciao irokĩaga wa kũitũũra!Nĩ gũkorũo ũrĩa wee ũringĩte nĩmamũthingataga,arĩa wee ũguraritie, ũhoro wa ruo rũao nĩguo materetaga.Onganĩrĩria waganu wao na waganu ũngĩ,matikanagĩtonye ũthingu-inĩ waku,Nĩmathario mbuku-inĩ ya arĩa a gũtũũra muoyo,matige gũkĩandĩkanĩrio na arĩa athingu.No niĩ-rĩ, ndĩ mũthĩnĩku, na ngarĩo nĩ kĩeha,reka ũhonokio waku, Ngai, ũnjige handũ haraya na igũrũ.Rĩĩtwa rĩa Ngai ngũrĩkumia na rũĩmbo,kũnenehia ndĩkĩmũnenehie na ngatho iria ngũmũcokeria.Naguo ũndũ ũcio no gũkenia Jehova kũrĩ kũmũhe ndegwa,kana gĩcaũ kĩĩ na hĩa na mahũngũ.Andũ arĩa ahoreri mona uguo, no makene:inyuĩ mũrongoretie Ngai-rĩ, ngoro cianyu ta nĩiriũke!Amu andũ arĩa aagi, Jehova no amaiguaga;arĩa ake ohe ndangĩmaagĩra bata.Igũrũ na thĩ ta nĩimũgooce, gwata maria marĩa manene,na kĩrĩa o gĩothe gĩthiangaga thĩinĩ wamo.Amu Ngai nĩakahonokia Zayuni, na aake matũũra ma Juda;nao andũ nĩ gũikara magaikara kuo, gũtuĩkĩte kwao kĩũmbe.Na kũgaya nĩ mbeũ ya ndungata ciake igakũgaya;arĩa menda rĩĩtwa rĩake, nĩo magatũũraga kuo.Ĩ NGAI, hiũha kũndeithũra:wee Jehova, hiũha gũkĩndeithia!Andũ arĩa macaragia muoyo wakwa-rĩ,nĩmaconoke na magegeare:nĩmacokio na thutha manyararĩke,acio mekenagĩra rĩrĩa nyonete ũũru.Kũhũndũka marohũndũka nĩ ũndũ wa njono,acio manjĩraga, Haiya! Haiya!Nao arĩa othe makũrongoragia wee, gũkengeũka nĩmakengeũke, magĩkene nĩ ũndũ waku;acio endi ũhonokania waku-rĩ, nĩmakiugage atĩrĩ,Ngai aroneneha!Na niĩ mũndũ mũthĩnĩki, mũndũ mwagi-rĩ,kĩhiũhe gũũka harĩ niĩ, Ngai:wee nĩwe ũteithio wakwa o na nowe mũ’hatũri;wee Jehova-rĩ, ndũgakĩgonderere.WEE, JEHOVA, nĩwe ndahĩire;ndũkanakĩreke njonoke.Tondũ wa ũthingu waku-rĩ, ndeithũra, ũkĩ’hatũre;nyinamĩrĩria gũtũ, ũ’honokie.Harĩ niĩ tuĩka ta ndũmba ya ihiga, ya ũtũũro, harĩa ndĩrĩingagĩra hingo ciothe:wee nĩwathĩte atĩ ’honokagio;nĩ amu rũaro rũakwa rũa ihiga, o na kĩhingo gĩakwa kĩa hinya, no wee.Ĩ Ngai wakwa, ’hatũra guoko-inĩ kwa ũrĩa mwaganu,guoko-inĩ kwa mũndũ muogogi na ũrĩa ũtarĩ tha.Nĩ gũkorũo wee, Mwathani Jehova, nowe kĩĩrĩgĩrĩro gĩakwa;ũtũire wĩ mwĩhoko wakwa kuuma ndĩ o mũnyinyi.Ndũire ndiirĩrĩirũo nĩwe kuuma o ndaciarũo;wee nĩwe wandutire nda ya maitũ; hingo ciothe nowe ndĩĩgĩkumagia.Harĩ andũ aingĩ niĩ nduĩkĩte ta ũrirũ;no rĩ’, irahĩro rĩakwa rĩa hinya, no wee.Kanua gakwa karĩiyũraga o ũhoro wa gũgũkumia,gatindage gakĩgana gũtĩĩka gwaku mũthenya wothe.Ndũkae kũnde hingo ya ũkũrũ;menya gũkandiganĩria hinya wakwa watua kũnyihĩrĩra.Nĩ gũthima thũ ciakwa nĩciaragia ũhoro wakwa;acio moheirie muoyo wakwa nĩmarĩkanagĩra,Makoiga atĩrĩ, Ngai nĩamũtiganĩirie:mũthingatei mũmũnyite, amu ndakĩrĩ na mũmũteithũri!Ĩ Ngai, tiga kũnjikara haraya;Ngai wakwa, no kĩhiũhe kũndeithia.Acio magendagĩra ngoro yakwa, ta nĩmaconoke, na maninwo;nĩmahumbwo nĩ rũmena, na kĩnyararo, acio mendaga kũnjĩka ũũru.No niĩ-rĩ, ngũikara hingo ciothe ndĩ o na wĩrĩgĩrĩro,na ngakĩragĩrĩria o gũgũkumia.Kanua gakwa no kaganage ũthingu waku,ndindage o ngĩgana ũhonokio waku mũthenya wothe;amu ũhoro ũcio ndiũĩ mũigana waguo.Ngũũka ngĩkumagia mawĩko ma ũhoti ma Mwathani Jehova;ũthingu waku nĩguo ndĩrĩgwetaga, o waku wee wikiNgai, nĩwe ũtũire ũndutaga kuuma ndĩ o mũnyinyi,na nginya rĩu no nyumbũraga maũndũ ma magegania marĩa waneka.O na ndakũra, nduĩke ndĩ na mbuĩ, Ngai, menya gũkĩndiganĩria,o nginya ngakorũo ndĩkĩtie kuumĩrĩria andũ a rũciaro rũrũ ũhoro wa hinya waku,maũndũ ma ũhoti waku ngakĩonia mũndũ o wothe ũrĩa ũgũũka thutha.Ningĩ ũthingu waku, Ngai, ũkinyĩte o kũrĩa igũrũ:ĩ wee waneka maũndũ manene ũũ-rĩ, nũ ũngĩ, Ngai, ũkĩhaana tawe?Wee-rĩ, o wee ũtuonetie mĩnyamaro mĩingĩ o na mĩũru,no ũrĩcoka gũtũriũkia,ũtũrute thĩ tũrĩ kũrĩa kũriku mũno, ũtũcokie igũrũ rĩngĩ.Ũnene wakwa, wongerere;kĩnjokerere, ũ’nyamarũre.Niĩ na niĩ no ngũcokagĩrie ngatho ngĩinagia kĩnanda,ngathage ũhoro waku wa ma, wee Ngai wakwa;kĩnanda kĩa mũgeto-rĩ, nĩkĩo ndĩrĩkũinagĩra nakĩo,o wee Ũrĩa Mũtheru wa Isiraeli.Rĩrĩa ngũkũgooca na rũĩmbo, mĩromo yakwa nĩĩrĩkũngũyagia mũno,o gwata ngoro yakwa nayo, ĩno ũkũũrĩte.Rũrĩmĩ rũakwa rũrĩtindaga rũkĩaria ũhoro wa ũthingu waku mũthenya wothe:nĩ gũkorũo arĩa endi kũnjĩka ũũru nĩ gũconoka maconokete, kũgegeara nĩ agegearu.Ĩ NGAI, he mũthamaki mĩtuĩre yaku,o we mũriũ wa mũthamaki-rĩ, ũkĩmũhe ũthingu waku.Nake no aciragĩre kĩrĩndĩ gĩaku na mĩcirĩre ya ũthingu,agĩtuagĩra athĩnĩki aku matua ma kĩhooto.Irĩma no iciaragĩre kĩrĩndĩ thayũ,o gwata ithũngũri, nĩ ũrĩa kũgĩĩte na ũthingu.Athĩnĩki arĩa me kĩrĩndĩ-inĩ, arĩmatuagĩra o wega,na ahonokagie ciana cia arĩa akĩa,akĩhehenjaga ũrĩa ũmagũmagĩra.Andũ no matũũre magwĩtigĩrĩte o ũrĩa riũa rĩgũtũũra,o gwata mweri--nginya njiarũa na njiarũa.Arĩikũrũkagĩra thĩ ta mbura ĩkiura nyeki-inĩ kũrĩa gũtue,ta rũthuthuũ, ũrĩa rũihũgagia tĩri.Matukũ make ũrĩa mũthingu nĩ kũhamba arĩhambaga,na gũtũũre na thayũ mũingĩ, nginya o hingo mweri ũkarindũka.Nĩagĩe na watho kuuma iria-inĩ rĩmwe o nginya rĩrĩa rĩngĩ,na kuuma Rũũĩ-inĩ o nginya ituri cia thĩ.Atũũri bũrũri ũrĩa wa rũng’ũrĩ nĩmainamĩrĩre mbere yake,nacio thũ ciake iturumithie kanua tĩri-inĩ.Athamaki a Tarashishi na a mabũrũri ma iria-inĩ, nĩmamũrutagĩre maruta;athamaki a Sheba na a Seba o nao nĩmamũtegagĩre matega.Ĩĩ-ni, athamaki othe marokĩmũgũĩra thĩ,atungatagĩrũo nĩ ndũrĩrĩ ciothe.Nĩ ũndũ mũndũ mũkĩa aakaya, we nĩarĩmũteithũraga,gwata ũrĩa mũthĩnĩki, ũtakĩrĩ na wa kũmũteithia.Ũcio ũtarĩ na hinya, o ũcio mwagi-rĩ, nĩarĩmũiguagĩra tha;andũ acio akĩa, akĩhonokie mĩoyo yao.We nĩ gũkũũra arĩkũũraga muoyo wao harĩ ũhahanyi, na gũcambahĩrũo;thakame yao-rĩ, arĩonaga ta arĩ kĩndũ kĩĩ na bata.Gũtũũra arotũũra na aheagwo thahabu ĩrĩa yumaga Sheba,na ahoyagĩrũo nĩ andũ o hingo ciothe,mũthenya wothe matindage o makĩmũrathima.Bũrũri ũrogĩaga na bũthi wa ngano nginya o irĩma igũrũ;maciaro mayo nĩmagĩthũngũthanage ta mĩtĩ ĩrĩa ya Lebanon:nakuo itũũra-inĩ andũ nĩmahambage o ta mahuti ma thĩ.Rĩĩtwa rĩake rĩrotũũra tene o na tene;riũa rĩtarindũkĩte-rĩ, rĩĩtwa rĩu rĩake nĩrĩtũũre o rĩtambaga:andũ nĩmerathimanagie nake,ndũrĩrĩ ciothe ikĩmwĩtage mũkenu.Jehova Ngai arogathwo, o we Ngai wa Isiraeli,arĩ we wiki wĩkaga maũndũ ma magegania;Rĩtwa rĩake narĩo, rĩu rĩa riri, rĩrogathagwo tene na tene;nayo thĩ yothe ĩroiyũrũo nĩ riri wake!Amen, na ningĩ, Amen.Mahoya ma Daudi, mũrũ wa Jesii, maathirĩra haha.ACA, NOGUO Ngai no wega ekaga andũ a Isiraeli,o arĩa matakĩrĩ na ũũru ngoro.No niĩ hakwa-rĩ, magũrũ makwa maratigairie hanini mahigũke,makinya makwa magagĩtigaria o hanini matenderũke.Nĩ amu ndĩrarĩ na ũiru nĩ ũndũ wa andũ arĩa erahi,nĩ gũkĩona ũrĩa andũ arĩa aaganu matũire magaacĩire.Nĩ gũkorũo matiiguaga ruo magĩkua;hinya wao ũkoragwo ũrĩ o mũnyitu.Mationanaga na nditikũ ta andũ arĩa angĩ,o na kana makonio mahũra ta andũ arĩa angĩ.Nĩkĩo mwĩtĩo ũmaikaraga ta kĩrengeri ngingo-inĩ yao;ũtoi-rĩ, magakĩwĩhumba ta nguo.Maitho mao tondũ wa ũnoru nĩ kuumĩra moimĩrĩte;indo me nacio gũkĩra ũrĩa ngoro ingĩĩrirĩria.O nĩ a kĩnyũrũri, na tondũ wa ũũru ũrĩa me naguo, materetaga o ndeto cia ũrĩa marĩthĩnia andũ;kwaria kwao no kwa mwĩtũũgĩrio.Kanua kao nĩ ta makaigĩte o igũrũ matu-inĩ,rũrĩmĩ rũao rũhungurucũkaga gũkũ thĩ.Tondũ ũcio andũ ake magacoka naho;riita rĩa maĩ rĩiyũru rĩgakĩinĩkĩrĩrio nĩo.Makoiga, Mũrungu akĩrĩ mũmenyi na kĩ?Ũrĩa-wĩ-Igũrũ-Mũno arĩ o ũndũ oĩ?Onei, arĩa aaganu nĩo acio;na tondũ wa gũikaraga o hingo ciothe na thayũ, ũtonga wao nĩwĩongagĩrĩra.Aca, ti-itherũ, ’theretie ngoro yakwa tũhũ,na no tũhũ ngĩthambia moko rĩĩthambĩro-inĩ rĩa kũnina ũũru;Amu ndindagio na mahũra mũthenya wothe,o rũcinĩ, o rũcinĩ, ngarokaga kũherithio.Ingĩroigire, Nĩ kwaria ngũkĩaria, njuge ũguo--Hĩ! hau nĩ kũgarũka ingĩragarũkire rũciaro rũrũ, o ciana ici ciaku.Na ndaikara o ngĩĩciria ũhoro ũcio ndĩũmenye,ũratuĩka wa mĩnoga maitho-inĩ makwa;Onginya ndatonya handũ harĩa haamũre ha Mũrungu,na ndĩraitĩka gũtarania ũhoro wao wa thutha.Aca, noguo ũmaigaga kũndũ kũrĩa gũtenderu;nĩũmairũraga makaanangĩka o kwanangĩka.Nĩ atĩa ũguo maagĩkira ihooru o kahinda kanini!nĩ anine nĩ matebebia o kũninwo.Ta kĩroto hĩndĩ ĩrĩa mũndũ aahindũka,no taguo, Mwathani, wearahũra, ũkarurũka ciĩruru icio ciao.Hĩndĩ ĩo ngoro yakwa ĩrathitĩte nĩ kĩeha,na ngagariũkagwo nĩ higo-rĩ,Ndĩraikarĩte ta ndĩ kĩnunwa, noguo ndĩrarigĩtwo;harĩ wee ngahaana o ta nyamũ.No kaĩ hingo ciothe tũrĩ o hamwe nawe-ĩ;nĩ kũ’nyita ũ’nyitĩte guoko kwa ũrĩo.Ũrĩndongoragia na ũtaari waku,na thutha ũkangwata ũgeni riri-inĩ.Nũ ũngĩ ndĩ nake kũu igũrũ?twĩ nawe-rĩ, gũkũ thĩ o nakuo gũtirĩ kĩndũ ingĩĩrirĩria.Mwĩrĩ wakwa o na ngoro no kũhinyara,ĩndĩ Ngai nĩwe ndũmba ya ihiga harĩ ngoro yakwa, o na nowe rũgai rũakwa tene na tene.Amu-rĩ, arĩa magũikaraga hanene nĩ gũtoma magatoma;arĩa othe matuĩkaga ahũri ũmaraya nĩ gũtigana nawe, nĩ kũnina ũmaninaga.No niĩ-rĩ, gũkuhĩhĩria Ngai, nĩkuo kũnjagĩrĩire;Mwathani Jehova nowe nduĩte irahĩro rĩakwa,mawĩko maku mothe ndĩkĩmaganage.Ĩ NGAI, ũgĩtũteete nĩkĩ o gwata tene na tene?ng’ondu ciaku kwĩrĩithĩria-rĩ, marakara maku macitogagĩra nĩkĩ?Ta kĩririkane kĩũngano gĩaku, kĩrĩa wegũrĩire o tene,o kĩo kĩrĩa wakũũrire gĩtuĩke mũhĩrĩga waku ũrĩa wĩgaĩire;ũkĩririkane kĩrĩma gĩa Zayuni, o kĩrĩa watũũrĩte.Kũũra magũrũ werekere mwanangĩko-inĩ ũrĩa ũtũire kuo,ũkone ũũru wothe ũrĩa wĩkĩtwo nĩ thũ handũ harĩa haamũre.A-muku aku nĩmaararamaga o gĩtũngano-inĩ gĩaku gatagatĩ;marũũri mao ene nĩmo maahandire matuĩke atĩ nomo marũũri.O, makĩonwo, no ta andũ moereire mathanwa mateme mĩtĩ ĩrĩ mũtitũ.Rĩrĩ rĩngĩ wĩra ũrĩa mũrame wothe ũrĩa wĩ kuomakaũmomora na ngomi o na nyondo.Nyũmba ĩo yaku nyamũre nĩmaamĩmundirie mwaki;nĩ gũthahia mathahĩtie gĩtũũro kĩa rĩĩtwa rĩaku nĩ kũmĩgũithia o thĩ.Moigire atĩrĩ, na ngoro, Nĩtũmonũhe o kũmonũha!gũcina nĩmacinĩte itũngano cia Mũrungu ciothe cia bũrũri, makainina.Marũũri maitũ rĩu tũtimonaga: gũtitũire na mũnabii;o na thĩinĩ witũ gũtitũire wa kũmenya nĩ nginya rĩ.Ĩ Ngai, nĩ hingo ĩigana atĩa mũmuku egũtũũra anyenyanaga?thũ-rĩ, no ĩtũũre ĩmenagĩrĩria rĩĩtwa rĩaku nginya o tene?Ũhetete guoko nĩkĩ, o guoko kũu gwaku kwa ũrĩo?gũcomore gĩthũri-inĩ gĩaku, ũkĩmanine.No ningĩ-rĩ, Ngai nowe Mũthamaki wakwa kuuma tene,ũrĩa ũtũire ekaga maũndũ ma kũhonokania o gũkũ thĩ.Wee-rĩ, nĩwe waatũranirie iria rĩrĩa inene na hinya waku;mĩtwe ya inyamũ iria nene cia iria-inĩ, nowe wamĩbeberire ii maĩ-inĩ.Wee-rĩ, nowe wathetherire ciongo cia kĩrĩa gĩĩtagwo rĩwiathani,ũgĩtũma gĩtuĩke kandũ ga kĩruka kĩrĩa gĩtũũraga werũ-inĩ.Wee-rĩ, nĩwe watũrĩkithirie matherũkĩro ma maĩ o gwata ithima ciamo;wee ningĩ nowe wahũithirie njũĩ iria itahũaga.Mũthenya nĩ waku, o naguo ũtukũ no waku;wee nowe ũthondekete imũrĩ cia igũrũ, o gwata riũa.Wee-rĩ, nowe wekĩrire mĩhaka yothe ya thĩ;themithũ na thano, nowe watuire mahinda mene.Ta kĩririkane ũũ, atĩ thũ nĩ kũnyenya ĩkũnyenyete, wee Jehova,na atĩ kĩrĩndĩ kĩu gĩtarĩ mbuguĩro nĩ kũmenereria kĩanamenereria rĩĩtwa rĩaku.Ndũgakĩnenganĩre muoyo wa gatutura gaka gaku harĩ nyamũ;tiga gũgĩtũũra ũriganĩirũo nĩ mĩoyo ya athĩnĩki aku o nginya tene.Ta bara wega kĩrĩkanĩro,amu kũndũ guothe kũrĩa kwĩ nduma bũrũri-inĩ gũtuĩkĩte o ciikaro cia ũtoi.Ndũgakĩreke ũrĩa mũhinyĩrĩrie ahũndũke anyararĩkĩte;andũ arĩa athĩnĩki, o arĩa aagi-rĩ, tũma makĩgooce rĩĩtwa rĩaku.Arahũka, Ngai, wĩcirĩrĩre;ririkana ũguo mũndũ ũrĩa ũtarĩ mbuguĩro atindaga agĩkũnyenya mũthenya wothe.Tiga gũkĩriganĩrũo nĩ mũgambo wa acio me muku nawe;ngũĩ ya acio magũũkĩrĩire-rĩ, ĩhaicaga o na igũrũ hingo ciothe.NGAI, nĩ ngatho twagũcokeria;nĩtwagĩcokia ngatho, nĩ tondũ rĩĩtwa rĩaku rĩtũikaraga ikuhĩ;andũ magakĩmemerekia maũndũ ma magegania marĩa wĩkĩte.Ndakinyĩrĩra ihinda rĩrĩa rĩathe,niĩ, ndĩ o niĩ, nĩnduaga ũhoro o ũrĩa kwerekereire.Thĩ-rĩ, gwata arĩa othe mamĩtũire, o na ĩngĩtuĩka nĩĩtwekũkĩte,niĩ no niĩ wa gũkindĩra itugĩ ciayo.Arĩa erahi ndĩmeraga atĩrĩ, Tiganai na mwĩraho;arĩa aaganu ngamera, Tigai kwambararia rũhĩa.Tigai kwambararia hĩa cianyu na igũrũ;tigagai gũkĩaria mũũinĩtie ngingo.Nĩ ũndũ-rĩ, ti na irathĩro-inĩ, kana o ithũĩro-inĩ,o na ti na werũ-inĩ ũtũũgĩru uumaga.No rĩrĩ, Ngai nowe mũtuanĩri:ũyũ akamũnyihĩrĩria, ũyũ ũngĩ akamũtũũgĩria.Nĩ gũkorũo guoko kwa Jehova kũgwete gĩkombe, na ndibei nyene ĩhũyũkĩte o kũhũyũka;kĩiyũire ndibei ĩrĩa ningĩrĩrie, nake akamĩkerũra;gwata kĩnyita kĩayo, andũ arĩa aaganu othe a thĩ no kinya makĩinĩkĩrĩrie, manyue.Ĩndĩ niĩ-rĩ, ngũtũũra nyumbũraga mawĩko make tene na tene,o we Ngai wa Jakubu-rĩ, no ndĩmũkumagie na nyĩmbo.Nacio hĩa ciothe cia andũ arĩa aaganu nĩ kũrenga ngacirenga;no hĩa cia arĩa athingu-rĩ, nĩ kwambarario ikaambarario.THĨINĨ wa Juda, Ngai nĩ mũmenyeku;thĩinĩ wa Isiraeli-rĩ, rĩĩtwa rĩake no rĩnene.Nakĩo gĩthũnũ gĩake kĩa mwĩgunyĩ kĩrĩ o Salemu,gĩtũũro gĩake no Zayuni kĩrĩ.Kũu nĩkuo oinangĩire mĩguĩ ya ũta;ngo, o na rũhiũ, o gwata mathaita mothe.Wee-rĩ, ũcangararĩte mũno, o na gũkara ũgakara, ũkiuma na irĩma-inĩ iria ciumaga mataha.Arĩa omĩrĩru ngoro nĩ acume, gũkoma nĩ akomu;andũ acio ing’ara gũtirĩ ũronire moko ma kũrũa.Tondũ wa kũrũithania gwaku, wee Ngai wa Jakubu,ngari ya ita na mbarathi nyene nĩ kũgonia igonetie toro.Wee, o wee-rĩ, nowe wa gwĩtigĩrũo;nake nũ ũngĩgwĩtiirĩrĩria wagwata kũrakara?Nĩũratũmire ituĩro rĩiguwo riumĩte igũrũ;thĩ ĩrakĩmaka, ĩrakira o ngiria,Hĩndĩ ĩo Ngai ararũgamire ekĩre ituĩro,nĩguo ahonokie ahoreri othe arĩa me gũkũ thĩ.Marũrũ ma andũ-rĩ, matirĩ hingo matagakũhe ngatho;matigari ma marũrũ mao nĩ kwĩoha ũkameoha ta ndoho.Ĩhĩtei, na kũhingia mũhingĩrie Jehova Ngai wanyu;arĩa othe mamũthiũrũrũkĩirie nĩmamũtegere matega, o we ũcio wagĩrĩirũo nĩ kũguoyoherũo.We maroho ma atongoria nĩamatinagia:athamaki a thĩ-rĩ, harĩ o nĩ wa gwĩtigĩrũo mũno.NĨ NGAI ngũkaĩra, ndĩmũiguithie mũgambo wakwa;ĩĩ-ni, mũgambo wakwa nĩ Ngai ngũiguithia, nake no akĩndegere gũtũ.Mũthenya wa mĩnyamaro yakwa nĩ Mwathani ndakĩrongoririe;guoko gwakwa kwaraire kwarĩtwo na gũtiregere;ngoro yakwa ĩgakĩrega kũhorereka.Ndenda kũririkana Ngai, ngaigua ngĩtangĩka;ndageria kwĩheeha na ngoro, roho wakwa ũgakĩaga hinya.Wee wagiragia imone cia maitho makwa ihingĩke;ndanyamarĩkaga o mũno ngakĩremwo nĩ kwaria.Ngĩgĩtarania ũhoro wa matukũ marĩa mahĩtũku,mĩaka o ĩrĩa yarĩ ya tene.Ngĩĩririkania ningĩ ũrĩa ndainaga ũtukũ,na ngĩikara o ngĩĩhehaga na ngoro;roho wakwa ũgĩgĩcũrania mũno.Ngĩkĩũria, Ĩ Mwathani-rĩ, aahota gũteana mĩndĩ na mĩndĩ?githĩ ndarĩ hingo agacoka gũkenanĩra rĩngĩ?Ũtugi wake nĩ mũhuku o kũhuka kinya tene na tene?uuge wake anga ũgũtũũra ũtahingĩte nginya njiarũa na njiarũa?Mũrungu-rĩ, nĩ kũriganĩrũo ariganĩirũo nĩ uuma-andũ wake?nĩ kũhingĩrĩria ahingĩrĩirie matha make nĩ ũndũ wa kũrakara?Ngĩya kuuga atĩrĩ, Ũyũ nĩ waga-hinya ndĩ naguo;ngũcoka kũririkana mĩaka ĩrĩa ya guoko kwa ũrĩo kwa Ũcio-wĩ-Igũrũ-Mũno.Kwĩririkania nĩngwĩririkania mawĩko ma Jehova;amu ngũkĩĩririkania maũndũ maku ma kĩgeganio marĩa wekaga tene.Ngwĩrurumia ũhoro wa wĩra ũcio waku wothe,mĩĩkĩre ĩo yaku ndĩkĩĩheehe ũhoro wa ũrĩa ĩtariĩ.Njĩra ĩrĩa ũgeraga, wee Ngai, no ya ũtheru-inĩ:nĩ mũrungu ũrĩkũ ũkĩrĩ, mũnene ta Ngai?Wee-rĩ, nĩwe Mũrungu ũrĩa wĩkaga maũndũ ma kĩgeganio;nĩũmenyithanĩtie hinya waku thĩinĩ wa irĩndĩ cia thĩ.Guoko gwaku nĩ gũkũũra wakũũrire kĩrĩndĩ gĩaku nakuo,o cio ciana cia Jakubu na Jusufu.Maĩ ma iria-inĩ nĩmaakuonire, wee Ngai;maĩ macio nĩmaakuonire, makĩigua guoya;kũu kũrikĩru gũgĩkĩinaina.Matu namo magĩiturũra maĩ o boo!kũu igũrũ nĩ kũruruma kwarurumaga;mĩguĩ yaku nayo ĩkĩrathũkanga.Mũgambo wa ngwa ciaku nĩ kĩhuhũkanio-inĩ wagambagĩra;heni igakĩmũrĩkaga mabũrũri;thĩ ĩkĩrika gũthingitha o na gũtetema ĩgagĩtetema.Njĩra yaku nĩ iria-inĩ yagereire,mĩirigo yaku ĩgathiĩra o kũu maĩ-inĩ macio maingĩ,namo makinya maku matingĩatuĩrĩkire.Watongoririe kĩrĩndĩ gĩaku ta ũrĩa rũũru rũtongoragio,ũgĩgĩtwara na moko ma Musa na Haruni.ATĨRĨRĨ, kĩrĩndĩ giitũ, ta tegai matũ mũigue kĩrĩra gĩakwa;inamĩrĩriai matũ manyu mũigue ciugo iria kanua gakwa gekwaria.Ngũtumũra kanua njarie na ngerekano;njitũrũre thimo cia maũndũ ma tene,Marĩa twanaigua na tũkamamenya,o marĩa maithe maitũ maanatwĩra.Tũtingĩmahitha ciana ciao,tiga twĩrage rũciaro rũrĩa rũĩ thutha ũkumio wa Jehova,kinya ũhoro wa hinya wake, na wa maũndũ ma magegania marĩa aaneka.Nĩ gũkorũo nĩ ũira aahandire harĩ mbarĩ ya Jakubu,akĩũtua kĩrĩra thĩinĩ wa Isiraeli;nĩ gwatha aathire maithe maitũ,atĩ maũndũ macio mamenyithie ciana ciao;Nĩguo rũciaro rũrĩa rũĩ thutha rũmamenye, o cio ciana iria irĩciaragwo;nacio ciarahũke kwĩra ciana ciacio:Nĩ getha itue Ngai mwĩhoko wacio,na imenye gũkariganĩrũo nĩ mawĩko ma Mũrungu,tiga o kũrũmia irũmagie maathani make;Na itikahaane ta maithe ma cio,rũciaro rũrĩa rũarĩ rũremi na rũa rũng’athio,rũciaro rũtenyitĩtie ngoro,namo maroho mao mataakindĩirie harĩ Mũrungu.Ariũ a Efiraimu-rĩ, o na me na mathaita mao na magwete mota,nĩmaahũndũkire mũthenya ũrĩa wa ndathano.Matiarũmirie kĩrĩkanĩro kĩa Ngai,nĩ kũrega maaregire gũtwarana na kĩrĩra gĩake;Na nĩ kũriganĩrũo maariganĩirũo nĩ mĩĩkĩre yake,nginya o maũndũ make ma magegania marĩa aanamonia.We nĩ maũndũ ma kĩgeganio ekire maitho-inĩ ma maithe mao,me bũrũri wa Misiri, kũu gwetagwo werũ wa Zoani.Nĩ gwatũrania aatũranirie iria, akĩmaringia;maĩ agĩtũma marũgame ta kĩhumbu.Ningĩ mũthenya nĩaamatongoragia na itu,na ũtukũ wothe akamathiĩ mbere na ũtheri wa mwaki.Kũu werũ-inĩ nĩaatũranirie ndũmba cia mahiga,agĩkĩmahe maĩ maingĩ ma kũnyua o ta moimĩte na thĩ kũrĩa kũriku.Rũaro rũa ihiga o naruo agĩtũma ruume ithima cia maĩ,agĩikũrũkithia maikũrũki maigana ta njũĩ.Nao no gũkĩrĩrĩria o kũmwĩhia,o makĩng’athagĩria Ũrĩa-wĩ-Igũrũ-Mũno me bũrũri ũcio wa nyota.Ningĩ ngoro-inĩ ciao makĩgeria Mũrungunĩ gwĩtia irio nĩ ũndũ wa njeme ĩrĩa maarĩ nayo.Ĩĩ-ni Ngai nĩ kwarĩrĩra maamwarĩrĩire;makĩũrania ũũ: Mũrungu-rĩ, aahota kwara metha werũ-inĩ?Ndũmba ya ihiga, ĩĩ, nĩaamĩgũthire, maĩ magĩitũrũrũka boo!--hakĩgwata gũikũrũka njũĩ:ĩ, irio o nacio, aahota kũheana?aakĩonera kĩrĩndĩ gĩake nyama?Jehova rĩrĩa aaiguire ũguo agĩtũkũya;mbarĩ ya Jakubu makĩgwatĩrio mwaki wa kũmehia,Isiraeli-rĩ, magĩgĩtogererũo nĩ marakara,Nĩ ũndũ matietĩkirie Ngai,na matiigana kwĩhoka ũhonokania wake.No we agĩatha kũrĩa matu-inĩ,agĩkĩhingũra mĩrango ya igũrũ;Akĩmaitũrũrĩra mana ta mbura marĩe,ngano ya kũu igũrũ-rĩ, nĩyo aakĩmaheire.Andũ magĩkĩrĩa irio o iria cia ihoti;nĩ rĩĩgu mũingĩ aamarehithĩirie, wa kũmahũnia.Aatũmire igũrũ gũũke rũhuho rũrĩa ruumaga na irathĩro,ningĩ rũa na gũthini o naruo akĩrũerekeria na hinya wake.Akĩmaharũrũkĩria nyama nyingĩ ta rũkũngũ,nyamũ ii mathagu ciigana o ta mũthanga ũrĩa wĩ ndere-inĩ cia iria.Agĩcigũithangia gatagatĩ-inĩ ga kambĩ yao,o kũu mĩena-inĩ ya iraaro ciao.Magĩkĩrĩa, makĩhũna mũno;kũmahe nĩaamaheire kĩrĩa maacemekagĩra.O mataanakĩiguĩra njeme yao kĩnyiria,irio icio o itaanakinya kuuma tũnua twao,Marakara ma Ngai magĩtogororoka nĩ ũndũ wao,makĩũraga arĩa atungu gĩkundi,kũirũra magĩkĩirũra aanake a Isiraeli.O na gũtuĩkĩte ũguo, o no gũthiĩrĩrĩra maathiĩrĩire o kwĩhia,na mawĩko make ma magegania matimetĩkie.Tondũ ũcio matukũ mao agĩtũma mathire o tũhũ,mĩaka yao akĩmĩninithia o na matebebe.Rĩrĩa aamoraga-rĩ, hĩndĩ ĩo magacoka kũmũũrĩrĩria,magakĩhũndũka magacoka kũrongoria Mũrungu na kĩyo.Na makaririkana atĩ Ngai nĩwe ndũmba yao ya ihiga,magakĩririkana atĩ Mũrungu Ũrĩa-wĩ-Igũrũ-Mũno nĩwe mũmakũũri.No nĩ kũgathima maamũgathimagĩra kanua,nĩmĩ ciao nĩ kũmũhenia maamũhenagia nacio.Nĩ gũtuĩka ngoro ciao itiakindĩirie harĩ we,na ha ũhoro wa kĩrĩkanĩro gĩake matiarĩ a kwĩhokeka.Nake-rĩ, tondũ wa ũrĩa e wa matha maingĩ, nĩ kũhumbĩra aahumbagĩra waganu wao, akarega kũmanina;ĩĩ-ni, nĩ kaingĩ eheririe marakara make,akaaga kwarahũra marũrũ make mothe.Akaririkana atĩ o no mwĩrĩ o ũguo, wa nyama;no rũhuho, ũrĩa rũhĩtũkaga na rũticoke rĩngĩ.Nĩ kaingĩ atĩa maamũng’athĩirie me kũu werũ-inĩ,magakĩmũiguithia kĩeha me kũu rũng’ũrĩ-inĩ!No gũcoka maacokaga o kũgeria Mũrungu,o we Ũrĩa Mũtheru wa Isiraeli-rĩ, magakĩmũthirĩkia.Matiaririkanaga guoko gwake,kana mũthenya ũrĩa aamakũũrire harĩ mũmaitha;Makĩririkane ũrĩa aaringire ciama ciake thĩinĩ wa bũrũri wa Misiri,agĩkĩonania morirũ macio make kũu werũ-inĩ wa Zoani:Akĩgarũrania njũĩ cia ene-kuo igĩtuĩka thakame,o gwata mĩtaro yao, magĩkĩremwo nĩ kũnyua maĩ mayo.Agĩtũma ngi kũrĩ o, mĩrumbĩ mĩingĩ mĩingĩ, ikĩmarĩa;na ciũra, nacio ikĩmonũhanga;Uumithio wao wa mĩgũnda naguo akĩũhe itono,ũrĩmi ũcio wao ũgĩkĩrekererio ngigĩ.Mĩthabibu yao akĩmĩanangithia mbura ya mbembe,o nginya mĩkũyũ yao agĩkĩmĩanangithia mbembe iria ndungu.Mahiũ mao o namo akĩmanenganĩra harĩ mbura ĩo ya mbembe,ndũru icio ciao agĩcitigĩra rũheni.Agĩcoka akĩrekia marakara make marĩa maakanu mamagũĩre,matũkũya, na mathũgũta, na mathĩna,o mbũtũ ya araika arĩa arehi ũũru.Agĩkĩnyorokeria marakara macio make njĩra;agĩtiga kũriganĩrĩria ngoro ciao na gĩkuũ,mĩoyo yao agĩkĩmĩnenganĩra harĩ mũthiro;Akĩringa marigithathi mothe ma andũ a Misiri,nĩmo mũtũrio wa hinya wa hema-inĩ cia Hamu.Nakĩo kĩrĩndĩ gĩake agĩkiumagaria ta ng’ondu,agĩikara agĩkĩerekagĩria o ta rũũru kũu werũ-inĩ.Akĩmatwara o megangarĩte, hatarĩ ũndũ megwĩtigĩra,nacio thũ ciao-rĩ, ikĩhubĩkanio nĩ iria.Akĩya gũkamakinyia rũtere-inĩ rũa kũndũ gwake kwamũre,kĩrĩma-inĩ gĩkĩ guoko gwake kwa ũrĩo kwegũrĩire.Ningĩ akĩrutũrũra ndũrĩrĩ ithenge mbere yao,agĩkĩmagayania kũu gwacio na mũkanda gũtuĩke magai mao,agĩtũma mĩhĩrĩga ya Isiraeli ĩtũũre hema ciacio.Ĩndĩ o, Ngai Ũrĩa-wĩ-Igũrũ-Mũno no kũgeria maamũgeragia, o na kũng’athia makamũng’athĩria,makĩaga gũtũũra marũmĩtie maũira marĩa make;Nĩ gũcoka maacokire na thutha, makĩmũgarũka o ta maithe mao;nĩ kwera merire ta ũta ũrĩa ũhĩtithagia.Amu nĩmaamũthirĩkagia nĩ kũgĩa na marutĩro mao ma igongona matĩri-inĩ ma kũndũ gũtũũgĩru,na magĩtũma aigue ũiru nĩ ũndũ wa mĩhianano yao ya gwacũhio.Ũhoro ũcio Ngai nĩaaũiguire, agĩgĩtũkũya,agĩĩthamba Isiraeli o gwĩthamba;Agĩthama gĩikaro gĩake kĩrĩa kĩarĩ Shilo,o hema ĩrĩa aahandĩte atũũranagie na andũ,Akĩneana kĩrĩa kĩo hinya wake gĩtahwo,o kĩu kĩo igema rĩake agĩkĩneana moko-inĩ ma mũmaitha.Kĩrĩndĩ gĩake nakĩo agĩkĩnenganĩra harĩ rũhiũ rũa njora;igai rĩu rĩake-rĩ, agĩkĩrĩtũkũĩra.Aanake ao makĩrambio nĩ mwaki;airĩtu ao magikĩaga kũinagĩrũo rũĩmbo rũa ũhiki.Athĩnjĩri-Ngai ao makĩirũrũo nĩ njomo,na atumia ao a ndigwa makĩaga kũgĩa na kĩgirĩko.Hĩndĩ ĩo Mwathani akĩhindũka ta mũndũ uuma toro,ningĩ ta njamba ĩgĩkayũrũrũka nĩ ũndũ wa ndibei.Akĩhũra a-muku ake akĩmacokia na thutha;akĩmatua imene cia tene na tene.Agĩcoka ningĩ akĩrega hema ya Jusufu,mũhĩrĩga wa Efiraimu-rĩ, agĩkĩaga kũũthura;Agĩthura mũhĩrĩga wa Juda;nĩ kĩrĩma gĩa Zayuni aathurire, o kĩu endete.Agĩaka nyũmba yake nyamũre ĩhaana ta irĩma iria ndaya,ningĩ ĩkahaana ta thĩ, ũguo amĩrũmĩtie ĩtũũre kinya tene.Ningĩ agĩthura Daudi ndungata yake,akĩmũruta ciugũ-inĩ cia ng’ondu;Agĩkĩmũruta kũu aarũmagĩrĩra ng’ondu iria njiairĩ,akarĩithagie mbarĩ ya Jakubu, nĩo kĩrĩndĩ gĩake, akĩrĩithagie Isiraeli, o-o igai rĩake.Nake agĩtũũra amarĩithagia kũringana na wagĩrĩru wa ngoro yake;agĩkĩmerekagĩria na wara wa moko make.Ĩ NGAI, andũ a ndũrĩrĩ nĩ atonyu igai-inĩ rĩaku;hekarũ yaku theru gũthahia nĩmamĩthahĩtie;Jerusalemu magũtuĩte o irũndo irũndo.Ciimba cia ndungata ciaku macitigĩire marera ma igũrũ, igatuĩka kandũ kamo,mĩĩrĩ ya andũ aku atheru magakĩmĩne nyamũ cia werũ-inĩ.Maitangĩte thakame yao ta maĩ mbarĩ ciothe cia Jerusalemu,na gũkaaga ũngĩhota kũmathika.Nĩ gũtuĩka tũtuĩkĩte kĩmene harĩ arĩa tũhakaine nao,tũgagĩtuĩka a gũthekererũo na kũnyũrũrio nĩ andũ arĩa matũthiũrũrũkĩirie.Ĩ Jehova, nĩ nginya rĩ ũgũtũũra ũtũrakarĩire ta ũtũrakarĩire nginya tene?ũiru waku ũgũtũũra wakanĩte o ta mwaki?Itũrũrĩra ndũrĩrĩ marũrũ maku arĩ cio, icio itakũũĩ,ũitũrũrĩre mothamaki macio matathathayagia rĩĩtwa rĩaku.Nĩ ũndũ Jakubu nĩ kũmũrambũra mamũrambũrĩte,na gwake magagũtua o iganjo.Ndũgatũririkanĩre mawaganu ma maithe maitũ;ta tũtũngie matha maku na ihenya,amu kũhinya tũrĩ ahinyu mũno.Tũteithie, wee Ngai mwene ũhonokio witũ, nĩ ũndũ wa riri wa rĩĩtwa rĩaku;tũteithũre, ningĩ ũtũhoroherie mehia maitũ, no ũndũ wa rĩĩtwa o rĩu rĩaku.Nĩ kĩ kĩngĩgĩtũma andũ a ndũrĩrĩ moragie, Ngai wao akĩrĩ ha?kũrĩhĩrio gwa thakame ĩrĩa ĩitĩtwo ya ndungata ciaku-rĩ,tũma kũmenyeke ndũrĩrĩ-inĩ o ithuĩ tũkĩonaga.Gũcaya kwa mũgwate-rĩ, reke gũkinye mbere yaku;tondũ wa ũrĩa hinya wa guoko gwaku wĩ mũnene, kĩgitĩre arĩa matuĩrĩirũo gũkua;Nao andũ acio tũhakaine nao, ũmacokererie ithũri-inĩ ciao maita mũgwanjakĩnyenya kĩao kĩrĩa makũnyenyete, wee Mwathani.Weka ũguo-rĩ, ithuĩ kĩrĩndĩ gĩaku, o ithuĩ ng’ondu ciaku kwĩrĩithĩria,no tũtũũre tũgũcokagĩria ngatho nginya tene na tene,tũgĩtũũre tũganaga ũkumio waku o nginya njiarũa na njiarũa.WEE MŨRĨITHI wa Isiraeli-rĩ, ta tega gũtũ,o wee ũtongoragia Jusufu o ta arĩ rũũru rũa mbũri;wee ũikarĩire makerubi-rĩ, cangarũrũka!Wĩ hau mbere ya Efiraimu na Benjamini na Manase-rĩ, hindũra ũhoti waku,ũũke ũtũhonokie.Ngai, tũcokererie;tũma ũthiũ waku ware, na nĩtũkũhonoka.Ĩ Jehova, Ngai mwene mbũtũ cia ita,nĩ nginya rĩ ũgũtũũra ũtogerekagĩra ihoya rĩa kĩrĩndĩ gĩaku?Ũtũire ũkĩheaga irio o cia maithori,o na kũnyuithia ũgakĩnyuithagia maithori mageretwo na kĩgeri kĩrĩa kĩnene.Ũtũtuĩte kĩndũ gĩa kũrũagĩrũo nĩ arĩa tũhakaine nao;thũ ciitũ igagĩtũthekaga o gũtũtheka.Wee Ngai mwene mbũtũ cia ita, tũcokererie;tũma ũthiũ waku ware, na nĩtũkũhonoka.Warehire mũthabibu ũrutĩte Misiri, ũkĩrutũrũra ndũrĩrĩ, ũkĩũhanda arĩ guo.Nĩwaũthereirie handũ,naguo ũkĩgwata, ũkĩhamba ũkĩiyũra bũrũri wothe.Irĩma nĩciahumbĩirũo nĩ kĩĩgunyĩ kĩaguo,gwata mĩtarakwa ya Mũrungu ĩgĩkĩhumbĩrũo nĩ honge ciaguo.Ũgĩtambia honge ciaguo kinya o iria-inĩ,na thuna ciaguo ũgĩikinyia o Rũũĩ.Nĩ ũndũ kĩ ũkiunangĩte njirigo ciaguo,ũgagĩĩtuagĩrũo nĩ arĩa othe ehĩtũkĩri na njĩra?Ngũrũe ĩrĩa yumaga kĩrĩti nĩĩũgũmagia,na nĩũrĩĩkaga nĩ nyamũ cia werũ.Tũcokerere, Ngai mwene mbũtũ cia ita, twagũthaitha:ikia maitho wĩ kũu igũrũ, wone, ũkĩroore mũthabibu ũyũ,O guo mũtĩ ũrĩa guoko gwaku kwa ũrĩo kwahandire,ruo rũhonge rũrĩa werereire nĩ bata waku mwene.Gũcinwo nĩ mũcine nĩ mwaki, gũtemwo nĩũtemetwo;andũ no gũtoma matomaga nĩ ũndũ wa irũithia rĩa gĩthiithi gĩaku.Mũndũ ũcio wahandirũo nĩ guoko gwaku kwa ũrĩo-rĩ, guoko gwaku kũrogĩa igũrũ rĩake,o igũrũ rĩa ũcio mũrũ wa mũndũ, ũcio werereire nĩ bata waku mwene.Na ithuĩ-rĩ, tũtikahũndũka tũtigane nawe:tũriũkie, na nĩtũgũtũũra tũthathayagia rĩĩtwa rĩaku.Jehova Ngai mwene mbũtũ cia ita, tũcokererie;tũma ũthiũ waku ware, na nĩtũkũhonoka.KŨNGŨIYAI Ngai na kayũ kanene, o we hinya witũ;anĩrĩrai Ngai wa Jakubu mũkenete.Arũkanai na thaburi, hũrai kĩhembe,o na kĩnanda kĩa mũgeto kĩrĩa kĩgambi wega, gwata o kĩrĩa kĩngĩ kĩa nga.Huhai coro karũgamo ka mweri,ningĩ mweri waiganana, mũthĩ ũrĩa wa gĩathĩ giitũ.Nĩ amu gĩathĩ kĩu nĩ mũtugo waathirũo Isiraeli,nĩ itua rĩa Ngai wa Jakubu.Nĩ gwathĩrĩria aagĩathĩrĩirie gĩtuĩke ũira kwa Jusufu,rĩrĩa aathiire gũtharĩkĩra bũrũri wa Misiri:nĩrĩo ndaiguire mwario itaakoretwo njũĩ.Atĩrĩrĩ, Kĩande gĩake nĩndagĩthengirie harĩ mũrigo;moko make magĩgĩtigithanio na rũgara.Wee-rĩ, nĩwetanire rĩrĩa warĩ na mĩnyamaro, na niĩ ngĩgũthara harĩ yo;ndagwĩtĩkire ndĩ hitho-inĩ kũrĩa kwarurumaga;wĩ maĩ-inĩ marĩa ma Meriba nĩ kũgeria ndakũgeririe.Iguai, inyuĩ kĩrĩndĩ gĩakwa, nĩngũmũtaara:na arĩ, Isiraeli, korũo wetĩkĩra kũnjigua!Gwaku menya gũkagĩa na ngai ng’eni;ngai yumĩte kũngĩ-rĩ, menya ũkamĩthathaiya.Nĩ niĩ Jehova Ngai waku,ũrĩa wakwambatirie akuumĩtie bũrũri wa Misiri:ta athamia kanua mũno, na nĩngũkaiyũria.No rĩ’, kĩrĩndĩ gĩakwa gĩtiigana gũthikĩrĩria mũgambo wakwa;Isiraeli-rĩ, ndangĩnjigua.Ngĩkĩmarekereria marũmĩrĩre ũremi wa ngoro ciao,metwarage na njĩra ya wĩtaari wao ene.Na arĩ korũo kĩrĩndĩ gĩakwa gĩetĩkĩra kũnjigua,korũo Isiraeli etĩkĩra gũthiaga na njĩra ciakwa!Ndahoria thũ ciao o narua,njokie guoko na kũrĩ acio me muku nao.Athũũri Jehova nĩ kwĩnyihĩrĩria mangĩĩnyihĩrĩria harĩ we:no-o, itĩĩna rĩao, nĩ gũtũũra rĩngĩtũũra nginya tene na tene.O na nĩ kũmahe ingĩmaheaga ngano ĩrĩa ĩrĩ ũnoru marĩage,na ngũhũnagie ũũkĩ ũrĩa uumĩte ndũmba-inĩ ya ihiga.KĨŨNGANO-INĨ kĩa Mũrungu, we Ngai arĩ kũrũgama;nĩ ngai agwete gũcirithia e gatagatĩ-inĩ gacio.Atĩrĩrĩi, nĩ hingo ĩigana atĩa mũgũtũũra mũtuaga macira na wogogani,mũgĩtĩagĩra andũ arĩa aaganu maũthĩ?Mũtithondekage ũhoro wa ũrĩa ũtarĩ na hinya, o na wa ũrĩa ũtarĩ ithe;ũrĩa mũthĩnie-rĩ, mũkĩmũtuagĩre na kĩhooto, o kinya ũrĩa mũnyamari.Tangagĩrai ũcio ũtarĩ na hinya, o ũcio mũkĩa;mateithũragei moko-inĩ ma arĩa aaganu.Aya-rĩ, matirĩ na ũmenyo, o na gũkũũrana matingĩĩkũũranĩra;macangacangaga nduma-inĩ: itina ciothe cia thĩ nĩcienyenyete.Niĩ o niĩ ndoigire ũũ: Inyuĩ mwĩ ngai,inyuothe mũrĩ ariũ a Ũrĩa-wĩ-Igũrũ-Mũno.No rĩrĩ, nĩ gũkua mũgakua o ta ũrĩa andũ makuaga,kũgũa nĩmũkagũa ta anene arĩa angĩ.Arahũka, Ngai, ũthamakagĩre thĩ arĩ wee:nĩ amu ndũrĩrĩ ciothe nowe ũkagaya ituĩke ciaku.Ĩ NGAI, ndũgatũũre ũkirĩte;Mũrungu, tiga gũikara o ũtumĩtie; gĩtige gũikara o wĩgwatanĩirie.Tondũ atĩrĩ, thũ ciaku nĩ kũronja iraronja,acio magũthũũraga magakĩambararia ciongo.Kĩrĩndĩ gĩaku nĩmakĩgĩĩrĩire ndundu ya wara,magagĩcirĩra andũ aku aya ũtũire ũhithĩte.Moigĩte atĩrĩ, Ũkai, tũmang’ũrie matigacoke gũtuĩka rũrĩrĩ;nĩguo rĩĩtwa rĩu rĩa Isiraeli rĩtikanacoke kũririkanwo.Amu nĩ gũciranĩra maciranĩire na ngoro o ĩmwe;wee nĩwe maragĩa na kĩrĩkanĩro nĩ ũndũ waku;A hema cia Edomu na cia Aishumaeli,a Moabi o na Ahagari,A Gebali, na Amoni, na Amaleki,ningĩ Afilisiti gwata andũ a Turo;A Ashuri o nao nĩmegwatanĩtie nao,nĩo matuĩkĩte guoko gwa ciana cia Loti.Meke o ta ũrĩa wekire a Midiani;ta ũrĩa ningĩ wekire Sisera, o na Jabini, karũũĩ-inĩ karĩa ga Kishoni;O acio maaninĩirũo Eni-doru,magĩtuĩka o thumu wa kũnoria tĩri.Makang’ũ mao-rĩ, mahaananie na Orebu na Zeebu;anene ao othe ũkĩmahaananie na Zeba na Zalimuna:Nĩo moigire, Nĩtwĩgwatĩreitũũro cia Ngai, twĩrigĩrie nacio!Ĩ Ngai wakwa, matue ta rũkũngũ rũrĩa rũgũrũkanagio,na ta maragara marĩa mombũre nĩ rũhuho.Ta mwaki ũrahĩhia mũtitũ,ningĩ ta rũrĩrĩmbĩ rũracina irĩma-rĩ,Titimũrana nao o ro ũguo na kĩhuhũkanio gĩaku,kĩmamakie na kĩrũhuho kĩu gĩaku kĩnene.Tũma mothiũ mao maiyũrũo nĩ thoni,nĩ getha metĩkĩre kũrongoria rĩĩtwa rĩaku, wee Jehova.Gũconoka nĩmaconoke, matũũre marĩ amaku nginya tene;ĩĩ-ni, marogegeario, na matome o gũtoma!Nĩguo mamenye atĩ wee, o wee wĩtagwo JEHOVA,nowe wiki Ũrĩa-wĩ-Igũrũ-Mũno o igũrũ rĩa thĩ yothe.Ĩ JEHOVA mwene mbũtũ cia ita,ciikaro ciaku-rĩ, itikĩrĩ thakaru!Roho wakwa wĩ na mĩĩto mũno, ĩĩ-ni, o na ũkorũo nĩ hinya, nĩ kwĩrirĩria nja cia Jehova;ngoro yakwa o na mwĩrĩ-rĩ, nĩ gũkũngũĩra irakũngũĩra Mũrungu o ũrĩa ũrĩ muoyo.Kanyoni nĩ konu nyũmba,thũngũrũrũ ĩkegĩĩra na gĩikaro, harĩa ĩngĩikaria tũcui twayo,o mahakĩro-inĩ maku, wee Jehova mwene mbũtũ cia ita,o wee Mũthamaki wakwa, na ningĩ Ngai wakwa.Gũkena nĩ arĩa maikaraga nyũmba yaku:o matirĩ hĩndĩ matarĩkũgoocaga.Gũkena-rĩ, no mũndũ ũrĩa ũrutaga hinya wake harĩ wee,na ngoro yake ĩkerekera na njĩra cia agendi iria cia gũthiĩ Zayuni.Rĩrĩa mekũhungura gĩtuamba kĩrĩa gĩa Kĩrĩro magĩtuaga kũndũ kwĩ na ithima;ĩĩ-ni, mbura ya maguna-ng’ombe igagĩkĩhumbithia irathimo.Mathiaga o makĩĩongagĩrĩra hinya,makaya gũkoneka, mũndũ o mũndũ, mbere-inĩ ya Ngai kũu Zayuni.Ĩ Jehova, Ngai mwene mbũtũ cia ita, kĩigue ihoya rĩakwa;tega matũ, wee Ngai wa Jakubu.Ĩ Ngai, o wee ngo iitũ tũrore,ũbare ũthiũ wa ũrĩa waku mũitĩrĩrie-maguta.Amu mũthenya ũmwe ũtindĩtwo nja ciaku nĩ mwega kũrĩ ĩrĩa ĩngĩ o na ĩngĩrĩ ngiri.Ndenda kaba ndũgamage hingĩro-inĩ cia nyũmba ya Ngai wakwa,gũkĩra gũtũũra thĩinĩ wa hema iria cia ũmaramari.Nĩ ũndũ Jehova Ngai nĩ riũa, na nĩ ngo:Jehova-rĩ, arĩtwĩkaga maũndũ ma uuma-andũ, na atũtĩithie;arĩa me na mĩthiĩre mĩkinyanĩru ndarĩ ũndũ mwega angĩmaima.Ĩ Jehova mwene mbũtũ cia ita,mũndũ ũrĩa ũkwĩhokete wee, kaĩ nĩwe mũkeni-ĩ!Ĩ JEHOVA, nĩwakeneire bũrũri waku;gũtahwo kwa Jakubu nĩwakũgarũrĩte.Kuohera nĩwoheire kĩrĩndĩ gĩaku waganu wakĩo,ũhĩtia wakĩo wothe ũgakĩũhumbĩra.Matũkũya maku nĩ gũthengia wamathengetie mothe,mwaki wa marakara maku ũgakĩũhutatĩra.Gĩtũcokererie, wee Ngai mwene ũhonokio witũ,na mathirĩka macio wĩ namo nĩ ũndũ witũ ũtũme magĩthire.Kaĩ ũgũtũũra ũtũrakarĩire o kinya tene?nĩ gũtambia ũgũtambia marakara maku nginya njiarũa na njiarũa?Githĩ wee ndũngĩĩtĩkĩra gũcoka kũrurumũkia ngoro ciitũ,kĩrĩndĩ gĩaku gĩgĩgũkenere?Tuonie ũtugi waku, Jehova,ũgĩtwĩtĩkĩrie ũhonokio waku.Nĩngũthikĩrĩria njigue ũrĩa Mũrungu, o we Jehova, ekuuga,amu kĩrĩndĩ gĩake, o acio marĩ ũiguano nake, no ũhoro wa thayũ angĩkĩhe,nakĩo nĩkĩmenye gĩgacokerera ũrimũ wa mwĩĩro.Gũtirĩ nganja ũhonokania wake ũikaraga hakuhĩ na arĩa amwĩtigĩri,nĩ getha riri ũtũũre bũrũri witũ:Ũtugi na ũhoro-wa-ma ituĩke nĩicemainie,ũthingu na thayũ-rĩ, igakĩmumunyana;Ũhoro-wa-ma ũtuĩke nĩũramera ũgĩkunũkaga thĩ,naguo ũthingu ũgũcũthagĩrĩrie ũrĩ igũrũ matu-inĩ.Ĩĩ-ni, Jehova no aheanage kĩndũ o gĩothe kĩega,naguo bũrũri ũyũ witũ ũrutage uumithio waguo.Ũthingu-rĩ, nĩguo ũrĩmũthiaga mbere,ũtũmage makinya make matuĩke njĩra ya gũthiagĩrũo.TA INAMĨRĨRIA gũtũ gwaku, Jehova, ũkĩnyamũkĩrie,nĩ gũkorũo ndĩ mũthĩnĩki, na ndĩ o mũnyamari.Menyagĩrĩra ngoro yakwa, nĩ gũkorũo niĩ ndĩ mũigua-Ngai;wee Ngai wakwa-rĩ, honokia ndungata yaku ĩno ĩkwĩhokete.Kĩnginyĩrie wega waku, Mwathani,amu ndindaga mũthenya wothe ngĩgũkaĩra.Ndungata yaku gĩkenie ngoro yayo,amu wee, Mwathani, ngoro yakwa no na kũu igũrũ kũrĩ wee ndĩmĩroretie.Nĩ gũkorũo wee, Mwathani, wĩ mwega, na ũikaraga wĩhaarĩirie kuohanĩra,ũtugi waku naguo ũkaũingĩhagĩria arĩa othe magũkayagĩra.Jehova, tega matũ ũigue ihoya rĩakwa;thikĩrĩria mũgambo wakwa ngĩgũthaitha.Mũthenya wa mĩnyamaro yakwa nowe ngũgĩkaĩra,nĩ ũndũ wee nĩũkũnyamũkĩria.Gatagatĩ-inĩ ka ngai iria ii kuo-rĩ, gũtirĩ ũngĩ ũhaana tawe, Mwathani;o namo mawĩko, gũtirĩ mahaana ta maku.Ndũrĩrĩ ciothe iria wombire nĩigoka igũthathaiye ii mbere-inĩ yaku, Mwathani,na igoocage rĩĩtwa rĩaku.Amu wee wĩ mũnene, na maũndũ marĩa wĩkaga nĩ ma magegania:wee wiki nowe Ngai.Nyonagĩrĩria njĩra yaku, Jehova ĩo ya ũhoro waku wa ma noyo ndĩĩkĩgeraga:gwatania ngoro yakwa ĩtuĩke o ya gwĩtigagĩra rĩĩtwa rĩaku.Nĩ ngatho ndĩrĩgũcokagĩria na ngoro yakwa yothe, Mwathani, wee Ngai wakwa,ndũũre o ngoocaga rĩĩtwa rĩaku tene o na tene.Nĩ gũkorũo gũtuga kũrĩa ũndugaga nĩ kũnene ma;wee nĩũteithũrĩte muoyo wakwa kwa ngoma o kũu kũrĩ thĩ mũno.Ĩ Ngai, nĩ gũũkĩrĩrũo njũkĩrĩirũo nĩ arĩa egereri,muoyo wakwa nĩũragĩcario nĩ kĩng’ore kĩa andũ atoi,nawe-rĩ, nĩmakĩregete ũikare maitho-inĩ mao.No wee, Mwathani, nĩwe Mũrungu ũrĩa wĩ matha maingĩ na nĩ muumaandũ mũno,ũrĩa ũtahiũhaga kũrakara, na e na ũtugi mũingĩ o na ũhoro-wa-ma.Ta kĩĩ’hũgũrĩre, ũnginyĩrie wega waku;ndungata ĩno yaku ũmĩĩkĩre hinya waku,mwana wa ngombo yaku ya mũndũ mũka ũkĩmũhonokie.Nyonia kĩmenyithia kĩa wega waku,nĩguo arĩa ma’thũire makĩone, maconoke;nĩ gũkorũo wee, Jehova, nĩũndeithĩtie, o na kũ’nyamarũra ũka’nyamarũra.IRĨMA-INĨ iria nyamũre nĩkuo kĩea gĩake kĩrĩ.Jehova nĩenda ihingo cia Zayunigũkĩra itũũro cia Jakubu ciothe.Nĩ maũndũ ma riri mũno moigagwo nĩ ũndũ waku,wee gĩtũũro gĩkĩ kĩa Ngai.Nĩngagwetanĩria Rahabu o na Babuloni hamwe na arĩa manjũĩ:rorai Filisitia, na Turo, o na Kushi nakuo;mũndũ ũyũ-rĩ, nĩaaciarĩirũo kuo.Ĩĩ-ni, ũhoro wa Zayuni ũkĩario nĩgũkeragwo atĩrĩ,Ũyũ o na ũyũ nĩkuo maaciarĩirũo,nake Ũrĩa-wĩ-Igũrũ-Mũno we mwene nĩwe ũgatũma gũtũũre gwĩ kũrũmu.Jehova, akĩandĩka iruka cia andũ akageraga ta ũũ,atĩ, Ũyũ nĩkuo aaciarĩirũo.Ningĩ aini, o gwata atũrũhi, no moigage atĩrĩ,Ithima ciakwa ciothe no thĩinĩ waku ciumaga.Ĩ JEHOVA, wee Ngai mwene ũhonokio wakwa,mũthenya ndindaga o ngĩkũrĩrĩra, o na ũtukũ ndĩ o harĩ wee:Ihoya rĩakwa ta reke rĩgĩtonye hau ũrĩ;inamĩrĩria gũtũ ũigue kayũ gakwa.Nĩ gũkorũo ngoro yakwa nĩ kũhũna ĩhũniĩ maũũru marĩa nyonete,muoyo wakwa ũgagĩkuhĩrĩria kwa ngoma.Ndaranĩirio na arĩa matonyaga irima;ndariĩ ta mũndũ ũtangĩona wa kũmũtangĩra;Ngaikanio harĩ arĩa akuũ,o ta arĩa orage, arĩa makomete mbĩrĩra,arĩa ũtangĩgacoka kũririkana;o nĩ ariganĩrĩrie na guoko gwaku.Ũngometie thĩinĩ wa irima, o kũu kũrĩ thĩ mũno,kũndũ kwĩ nduma, o kũrĩa kũriku.Ndĩ mũmamĩre mũno nĩ marũrũ maku,makũmbĩ maku ma maĩ ũ’thĩnĩtie namo mothe.Andũ arĩa tũmenyaine ũndigithanĩtie nao o kũnene;ũtũmĩte nduĩke kĩndũ kĩĩ magigi harĩ o;ndĩ mũhingĩrĩrie, ngaremwo nĩ kuumĩra.Riitho rĩakwa nĩ ithirĩrĩkĩru tondũ wa ũrĩa ndandiũkĩte:ndirĩ mũthenya itagũkayagĩra, wee Jehova;ndindaga o ngwarĩire moko.Andũ arĩa akuũ-rĩ, nĩo ũngĩĩka maũndũ ma kĩgeganio nĩ ũndũ wao?ngoma-rĩ, nĩcio ingĩgĩũkĩra igũcokerie ngatho?Ũhoro wa ũtugi waku nĩũngĩkĩhunjĩka thĩinĩ wa mbĩrĩra?kana kwĩhokeka gwaku kũganĩke kũu Mũũrĩro-inĩ?Kũu nduma-inĩ-rĩ, maũndũ maku, o na tondũ me kĩgeganio, maakĩhota kũmenyeka?ũthingu waku wakĩmenyekera bũrũri ũcio wa kĩriganĩro?No niĩ-rĩ, ndũire o ngũrĩragĩra, wee Jehova,rũcinĩ ihoya rĩakwa no rĩgĩkũrokagĩre.Ngoro yakwa ũmĩikanĩtie nĩkĩ, Jehova?nĩ kĩ gĩtũmĩte wĩĩ’hithĩre ũthiũ?Kuuma ndĩ o mũnyinyi ndũire o ’thĩnĩkĩte na ngakuhĩrĩria gũtumbũka;ndũire ndĩĩtiirĩtie matebebia maku o nginya ngenda kũhũgũya.Kũbucuna gwaku nĩ kũ’hubĩkania kũ’hubĩkanĩtie;matua-nda maku nĩma’ninĩte o kũ’nina.’Thiũrũrũkagĩrio nĩmo mũthenya wothe o ta maĩ;nĩ kũ’hĩtĩrĩra ma’hĩtĩrĩire mothe o hamwe.Andũ arĩa anyendi o na arata nĩũtũtigithanĩtie nao o kũraya;nduma noyo thiritũ yakwa.MOTUGI ma Jehova ngũtũũra ndĩmainagĩra o nginya tene,kanua gakwa ’menyithanagie kwĩhokeka gwaku nako nginya njiarũa na njiarũa.Nĩ amu njugĩte atĩrĩ, Ũtugi-rĩ, nĩ gwakwo ũrĩakagwo o nginya mĩndĩ na mĩndĩ;wee wĩhokeki waku ũgũtũũra ũũrũmĩtie o kũu igũrũ igũrũ.Niĩ-rĩ, nĩndĩkanĩire na mũthurũo wakwa,ndungata yakwa Daudi nĩ kwĩhĩta ndĩĩhĩtĩte ngamĩrĩkĩria atĩrĩ:Mbeũ yaku ngũmĩtũũria ĩĩ nũmu o nginya tene na tene,ngĩake gĩtĩ gĩaku kĩa ũnene gĩkinyagĩrĩre njiarũa na njiarũa.Narĩo igũrũ nĩrĩgathagĩrĩria maũndũ maku ũrĩa me kĩgeganio, wee Jehova;wĩhokeki waku-rĩ, ũkagathagĩrĩrio kĩũngano-inĩ gĩa acio atheru.Nĩ amu kũu matu-inĩ nũ ũngĩgerekanĩka na Jehova?nũ ũkĩhaana ta Jehova kũu thĩinĩ wa ariũ a Mũrungu,Akĩrĩ we Mũrungu ũrĩ itua-nda mũno arĩ ndundu-inĩ ya acio atheru,na wa gwĩtigĩrũo gũkĩra arĩa othe mamũthiũrũrũkĩirie?Ĩ Jehova Ngai mwene mbũtũ cia ita, nũ ũngĩ kĩhoti tawe, we JAHU?naguo wĩhokeki waku ũtũũraga ũkũrigicĩirie.Wee-rĩ, nĩwe wathaga mwĩgũgũmo wa iria rĩrĩa inene;makũmbĩ marĩo mokĩrania, wee nĩũmahoreragia.Wee-rĩ, nĩwe wathuthangire Rahabu, agĩtuĩka o ta ũyũ mũũrage;thũ ciaku ũgĩgĩcinyagania na guoko kũu kwa hinya waku.Igũrũ nĩ rĩaku, thĩ nayo nowe mwene yo;mabũrũri mothe o gwata indo ciothe iria ciiyũire kuo, wee nowe wahandire gĩtina kĩamo.Gĩturi gĩa gathigathini o na gĩa gũthini nĩwe watũmire kũgĩe;Taboru na Herimoni nĩikũngũyagia nĩ ũndũ wa rĩĩtwa rĩaku.Gĩcoka gĩaku nĩ kĩrĩa kĩrĩ ũhoti;guoko gwaku-rĩ, kwĩ na hinya, guoko gwaku kwa ũrĩo gũtũire gwĩtambarairie na igũrũ.Ũthingu o na kĩhooto nĩcio gĩtina gĩa gĩtĩ gĩaku kĩa ũnene,ũtugi na ũhoro ũrĩa wa ma nĩcio itongoragia ũthiũ waku.Gũkena-rĩ, nĩ kĩrĩndĩ kĩrĩa kĩmenyete riugĩrĩrio rĩrĩa rĩa gĩkeno;kĩu nĩgĩthiaga o na ũtheri wa gĩthiithi gĩaku, wee Jehova.Gĩtindaga gĩcanjamũkĩte mũthenya wothe nĩ ũndũ wa rĩĩtwa rĩu rĩaku,na tondũ wa ũthingu waku gĩgagĩtũũgĩra.Nĩ gũkorũo wee nowe igema rĩa hinya wakĩo,na tondũ wa mĩtuganĩre yaku rũhĩa ruitũ no rũtũũre rũambaraire.Nĩ gũkorũo ngo iitũ mwene yo nĩ Jehova;mũthamaki witũ nĩ wa Ũrĩa Mũtheru wa Isiraeli.Hĩndĩ o ĩo nĩwaarĩirie acio maarĩ ũiguano nawe na njĩra ya kĩoneki,ũkiuga atĩrĩ, Ũteithio ndĩũigĩrĩire ũmwe njamba,ngagĩtũũgĩria ũmwe ’thurĩte thĩinĩ wa kĩrĩndĩ.Nĩndĩĩoneire Daudi ndungata yakwa,ngamũitĩrĩria maguta marĩa makwa maamũre.Nĩwe guoko gwakwa kũrĩikaraga harĩ we kũmũrũmagie,ĩĩ-ni, gĩcoka gĩakwa gĩkĩmwĩkagĩre hinya.Thũ gũtirĩ ĩkamwĩka naĩ;mwana wa ũgenyũ-rĩ, gũtirĩ ũkamũnyarira.Arĩa me muku nake nĩndĩĩthiaga ngĩmathetherangaga magagĩthenga mbere yake,kũhũra ngakĩhũraga acio mamũthũire.Nake-rĩ, wĩhokeki wakwa o na ũtugi wakwa nĩirĩikaraga harĩ we,na tondũ wa rĩĩtwa rĩakwa, rũhĩa rũake no rũtũũre rũambaraire.Na nĩngaigĩrĩra guoko gwake iria-inĩ rĩrĩa inene,guoko gwake kwa ũrĩo ndĩkũigĩrĩre o kũrĩa njũĩ-inĩ.We arĩĩtanaga na kũrĩ niĩ ta uũ: Wee nĩwe awa,nowe Mũrungu wakwa, o na ndũmba ya ihiga ĩrĩa nyene ũhonokio wakwa.Niĩ na niĩ ndĩmũtue mwana wakwa wa irigithathi,atuĩke wa igũrũ mũno gũkĩra athamaki arĩa angĩ a thĩ.Ũtugi wakwa ngũtũũra ndĩmũrũmĩirie kinya o tene na tene,nakĩo kĩrĩkanĩro gĩakwa gĩtũũre kĩrĩ o gĩa kwĩhokeka nĩwe.Mbeũ yake nayo nĩngatũma ĩtũũre nginya hingo itagathira,gĩtĩ gĩake kĩa ũnene gĩtũũre matukũ o ta marĩa igũrũ rĩgũtũũra.Ciana ciake ingĩgatigana na kĩrĩra gĩakwa,matuĩro makwa itige kũmarũmĩrĩra;Ingĩgathahia mĩtugo yakwa ĩrĩa nduĩte,maathani makwa ikĩage kũmarũmagia-rĩ,Hĩndĩ ĩo nĩngaciherithia na rũthanju nĩ ũndũ wa ũremi wacio,waganu wacio ndĩciherithĩrie guo na mahiũkangia.No rĩrĩ, ndirĩ hingo ngamwehereria ũtugi wakwa kũna,na wĩhokeki wakwa ndingĩũthahia.Niĩ kĩrĩkanĩro gĩakwa ndigagĩthũkia,kana ngarũrĩre ũhoro ũrĩa ũrĩkĩtie kuuma mĩromo-inĩ yakwa.Ũndũ ũyũ nĩndĩĩhĩtĩte na ndingĩũcoka, ngagweta ũtheru wakwa,atĩ, Daudi-rĩ, ndirĩ hĩndĩ ingĩmũhenia;Mbeũ yake ĩgũtũũra o nginya tene na tene,gĩtĩ gĩake kĩa ũnene gĩtũũre kĩĩ mbere yakwa ta riũa.Gĩgũtũũra kĩrũmĩtio kinya tene o ta mweri,naguo ũira ũrĩa wĩ matu-inĩ nĩ mwĩhokeku.No rĩrĩ, wee, o wee, nĩ gũikania ũikanĩtie ũcio waku mũitĩrĩrie-maguta, ũgakĩmũrega;nĩ kũmũtũkũĩra ũmũtũkũĩire.Kĩrĩkanĩro kĩu kĩrĩkanĩre na ndungata yaku nĩ gwĩthamba ũgĩĩthambĩte;gũthahia nĩũthahĩtie thũmbĩ yake ya ũnene nĩ kũmĩgũithia o thĩ.Njirigo ciake ciothe nĩũcimomorete;ihingo ciake iria njirige mũno ũtũmĩte ituĩke o mĩomokanĩro.Arĩa othe ehĩtũkĩri na njĩra nĩ kũmũthara mamũtharaga;atuĩkĩte o kĩmene harĩ arĩa mahakaine nao.Nĩũtũũgĩrĩtie guoko kwa ũrĩo kwa arĩa me muku nake;ũtũmĩte thũ ciake ciothe ikene.Ĩĩ-ni, ũũgĩ wa rũhiũ rũake nĩ kũhũndũra ũũhũndũraga,na ndũtũmĩte ahote gwĩtiirĩrĩria ndathano-inĩ.Ũkengi wake nĩũũninĩte ũgathira,nakĩo gĩtĩ gĩake kĩa ũnene ũgakĩrekania na thĩ.Nĩũkuhĩhĩtie matukũ ma ũnyinyi wake;nĩ kũmũhumba ũmũhumbĩte o thoni.Ĩ Jehova, nĩ hingo ĩigana atĩa ũgũtũũra wĩhithĩte ta wĩhithĩte kinya tene?nĩ nginya rĩ marũrũ maku megũikara magĩakanaga ta mwaki?Ta ririkana ũrĩa ndĩ wa ihinda inyinyi:ciana ciothe cia kĩrĩndĩ, kaĩ nĩ ũhoro wa tũhũ ũciũmbĩire-ĩ!Nĩ mũndũ ũrĩkũ ũgatũũra o gũtũũra na ndonane na gĩkuũ?nĩ ta ũrĩkũ ũngĩĩhatũra muoyo harĩ hinya wa kwa-ngoma?Motugi maku marĩa ma tene maagĩire kũ, Mwathani,marĩa wehĩtire ũkĩĩrĩra Daudi na kwĩhokeka gwaku?Ririkana, Mwathani, ũrĩa ndungata ciaku itũire icukagwo;ũkĩririkane ũrĩa nditikaga na gĩthũri gĩakwa njukũ cia irĩndĩ ciothe iria ii hinya,Marĩa thũ ciaku cianacukana namo, Jehova,marĩa itũire ithingatagia makinya ma ũrĩa waku mũitĩrĩrie-maguta.Jehova arogathagwo tene o na tene.Amen, na ningĩ, Amen.MWATHANI, wee nowe ũtũire wĩ gĩtũũro giitũ kuuma o agu na agu.O mbere irĩma itaanaciarũo,o ũtaanomba thĩ na mabũrũri,kuuma o tene na nginya tene, wee ũrĩ o Mũrungu.Ũhũndũraga andũ magacoka gũtuĩka mũthegethege;ũkoiga, Cokai, ciana ici cia kĩrĩndĩ.Amu harĩ wee, mĩaka ngirino ta mũthenya wa ira, o ũguo ũrathirire ũrehera,ningĩ no ta ituanĩra rĩmwe rĩa camu wa ũtukũ.Ũmahaatũrũragia ta megũtwarũo nĩ mbura ya kĩboboto makahaana ta maakoma:rũcinĩ makoragwo matariĩ ta nyeki ĩrĩa ĩraringũra;Rũcinĩ-rĩ, ĩkahamba ĩgĩkũrakũraga,hwaĩ-inĩ ĩgatemwo, ĩgakĩhoha.Amu ithuĩ nĩ gũthira tũrathira nĩ marakara maku,na tondũ wa marũrũ maku tũgacanjama.Mawaganu maitũ wee nĩũmaigĩte o mbere-inĩ yaku,mehia maitũ marĩa mahithe ũgakĩmoimĩria o ũtheri-inĩ wa gĩthiithi gĩaku.Nĩ amu, tondũ wa matũkũya maku, matukũ maitũ mothe no gũthũa mathũaga;tũninũkagia mĩaka iitũ o ta riuma rĩmwe rĩa ngoro.Matukũ maitũ ma mĩaka iitũ-rĩ, no mĩaka mĩrongo mũgwanja,kana mũndũ aakĩria kũgĩa na hinya, akinyie mĩrongo ĩnana;ĩndĩ nguthi iria cionekaga harĩ yo no mĩnoga na thĩna,nĩ gũkorũo ĩthiraga o narua, ithuĩ na ithuĩ tũkombũka tũkairĩria.Nũ ũmenyete marakara maku ũrĩa maigana,akĩmenye matũkũya maku nĩguo agwĩtigĩre ta ũrĩa wagĩrĩirũo?Gĩtũmenyithie gũtara matukũ maitũnĩ getha tũgĩe na ngoro cia kũũhĩga.Garũrũka, Jehova; nĩ nginya rĩ?gĩcoke kũiguĩra ndungata ciaku tha.Rũcinĩ ũroke gũtũhũnia ũtugi waku;nĩguo tũtũũre tũkũngũyagia o tũgĩkenaga matukũ maitũ mothe.Tũkenie matukũ maiganaine na marĩa ũtuonetie thĩna,ũmaringanie na mĩaka ĩo tuonete ũũru.Wĩko waku ũroonwo kũrĩ ndungata ciaku,na ũkaru waku woneke kũrĩ ciana ciacio.Wega wa Mwathani Ngai witũ ũrokĩgĩa igũrũ riitũ:wĩra wa moko maitũ naguo, wee tũrũmagĩrie; ĩĩ-ni,wĩra wa moko maitũ kũrũmia ũkĩũrũmagie.ŨRĨA ũtũire ahithĩtwo ũhitho-inĩ wa Ũrĩa-wĩ-Igũrũ-Mũnoarĩikaraga kĩĩgunyĩ-inĩ kĩa Mwene-Hinya.Ngũkiuga atĩrĩ, ũhoro wa Jehova, atĩ, Nĩwe irahĩro rĩakwa o gwata gĩikaro gĩakwa kĩirigĩre;nĩwe Ngai wakwa, ũrĩa ndĩĩhokete.Tondũ we nĩwe wa gũgũteithũra gĩkerenge-inĩ kĩa mũtegi,o gwata mũrimũ-inĩ ũrĩa wa mũmitũko.Arĩkũgitagĩra na njoya ciake cia mĩhĩko,ruungu rũa mathagu make nĩho ũrĩĩgitagia;ũhoro-wa-ma wake-rĩ, nĩ ngo, na noguo gĩthuma.Ndũrĩĩtigagĩra itebebia rĩrĩa rĩngĩũka ũtukũ,kana mũguĩ wa gũthĩrĩrĩka mũthenya,O na kana mũrimũ ũrĩa ũceerangaga na nduma,kana mũthiro wa kũgũmania o mĩaraho.Rũere-inĩ rũaku andũ no kũringa thĩ ngiri ng’ima,mwena waku wa ũrĩo magũe ngiri ikũmi,no wee ndũngĩkuhĩhĩrio nĩguo.Wee no kwĩrorera ũkerorera na maitho maku,wone arĩa aaganu makĩgwata kũrĩhwo ũũru wao.Tondũ wee nĩuugĩte ũũ: Jehova, nĩwe irahĩro rĩakwa!wee nĩũtuĩte Ũrĩa-wĩ-Igũrũ-Mũno gĩtũũro gĩaku;Gũtikĩrĩ ũũru o na ũrĩkũ ũgakũnyita,gũtirĩ itũhũhũ rĩngĩthengerera hema yaku.Nĩ gũkorũo nĩagaatha araika ake nĩ ũndũ waku,makũmenyagĩrĩre ikĩro-inĩ ciaku ciothe.Marĩgũkuuaga ndayaya na hĩ ciao,ndũkae gũkahĩngwo kũgũrũ nĩ ihiga.Ũgakinyĩrĩria mũrũthi, o na nduĩra;ngatia ĩrĩa nyanake, o gwata ndamathia-rĩ, ũitereme na magũrũ.Kuona nĩanyitĩtie wendo harĩ niĩ, tondũ ũcio nĩndĩĩmũhatũraga hatĩ-inĩ;ndĩĩmũigaga handũ haraya na igũrũ, nĩ ũndũ nĩamenyete rĩĩtwa rĩakwa.Arĩngayagĩra, na niĩ ngamwamũkĩria;nĩndĩrĩikaraga nake hingo ya mĩnyamaro,ndĩrĩmũtharaga harĩ yo, na kũmũtĩithia ndĩmũtĩithie.Ngũmũtũũria matukũ maingĩ o kinya akaigania,ndĩkĩmuonagie ũhonokio wakwa.NĨ WEGA mũno gũcokagĩria Jehova ngatho,o na gũkumia rĩĩtwa rĩaku na rũĩmbo, wee Wĩ-Igũrũ-Mũno;Nĩ wega kũrokaga kuonania ũhoro wa ũtugi waku o rũcinĩ,na kuonanagia wĩhokeku waku o ũtukũ o ũtukũ,Gũkĩinagio kĩnanda kĩrĩa kĩa nga ikũmi, o kĩo kĩnanda kĩa mũgeto;o hamwe na kĩrurumĩ gĩa kĩrĩa kĩngĩ kĩgambi mũno.Nĩ gũkorũo wee, Jehova, nĩũtũmĩte ngene nĩ ũndũ wa wĩko waku;nĩ gũkũngũiya ngũgĩkũngũiya nĩ ũndũ wa maũndũ marĩa moko maku mekĩte.Ĩ maũndũ marĩa wĩkaga, wee Jehova, matikĩrĩ manene!meciria maku-rĩ, nĩ marikĩru mũno.Mũndũ ũrĩa kĩnunwa ndangĩmenya ũhoro ũyũ;kĩrimũ gĩtingĩwĩkũũranĩra:Atĩ rĩrĩa andũ arĩa amaramari mekũhamba ta ria,acio othe eki maũndũ ma waganu magagĩcanũka-rĩ,gĩtũmi no getha kũninwo makaninwo kinya tene na tene:No wee, Jehova, tene na tene ũtũũraga ũrĩ o igũrũ.Tondũ atĩrĩ, thũ ciaku, Jehova,thũ ciaku-rĩ, no gũtoma igagĩtoma;acio othe eki maũndũ ma waganu nĩ kũnyarirĩka makanyarirĩka.Ĩndĩ rũhĩa rũakwa-rĩ, ũtũmĩte rũambarare o ta rũhĩa rũa mbogo;niĩ ndĩ mũhake maguta ma mũrugano.Narĩo riitho rĩakwa nĩrĩrĩkĩtie kuona ũrĩa ndĩrendaga kuona harĩ arĩa maranjohagĩria,matũ makwa namo makarĩkia kũigua ũrĩa ndĩrendaga kũigua ha ũhoro wa eki-ũũru acio maranjũkĩrĩire.Ũrĩa mũthingu we arĩhambaga ta mũkĩndũ,akũre o ta mũtarakwa wĩ kũrĩa Lebanoni.Acio ahande nyũmba-inĩ ya Jehova-rĩ,nĩ kũhamba marĩhambagĩra kũu nja-inĩ cia Ngai witũ.Magatũũra maciaraga maciaro o na marĩ akũrũ;magatũũra maiyũire ngogoyo, maikare marĩ o aruru;Monanagĩrĩrie atĩ Jehova nĩ mũrũngĩrĩru,o we ndũmba yakwa ya ihiga, thĩinĩ wake gũtarĩ kaũndũ ka wogogi.NĨ HĨNDĨ Jehova agwatĩte gũthamaka; nĩ ũnene ehumbĩte;kwĩhumba, Jehova nĩehumbĩte hinya, akawĩoha ta ndoho;ĩĩ-ni, thĩ nĩ kũrũmio ĩrũmĩtio, ũndũ itangĩenyenyeka.Gĩtĩ gĩaku kĩa ũnene gĩtũire gĩĩ kĩrũmu kuuma o tene tene;wee-rĩ, ũtũire o ho gwata mĩndĩ na mĩndĩ.Jehova, njũĩ nĩciĩyũkĩrĩirie mĩgambo, ĩĩ-ni,njũĩ iria nene nĩikĩiyũkĩrĩirie mayũ;njũĩ-rĩ, nĩ kũiyũkĩrĩria iraiyũkĩrĩria mũthungurumo wacio.No rĩ’, gũkĩra mĩrurumo ĩo ya maĩ maingĩ,o na gũkĩra makũmbĩ marĩa makaru ma iria-rĩ,Jehova, o we ũrĩa wĩ igũrũ, nĩ mũkaru makĩria.Maũira maku, Jehova, nĩ mehokeku o mũno;ũtheru ũgũtũũra wagĩrĩtie nyũmba yaku,matukũ matarĩ mũthia.Ĩ JEHOVA, wee Mũrungu ũrĩa ũrĩhanagĩria,we Mũrungu ũrĩa ũrĩhanagĩria-rĩ, cangarũrũka!Ĩambararie, wee mũtuanĩri wa andũ othe a thĩ,arĩa eĩkĩrĩri-rĩ, ũkĩmathukĩre o ũrĩa maagĩrĩirũo.Arĩa aaganu, Jehova, nĩ hingo ĩigana atĩa megũtũũra marũhagia?ĩ nĩ hingo ĩigana atĩa andũ arĩa aaganu mekũrekwo makenũrũrũkage?O nĩ andũ a mũhahĩ, kwaria maaragia o na mwĩng’ang’io;acio othe eki maũndũ ma waganu, mĩikarĩre yao no ya mwĩtĩo.Nĩ kũhehenja mahehenjaga kĩrĩndĩ gĩaku, Jehova,igai rĩaku magakĩrĩnyarira.Moragaga mũtumia wa ndigwa o na mũgeni ũrĩa ũmaakĩrĩire,na magaita ciana cia ngoriai.Makoigaga, Jehova ndangĩona!Ngai wa Jakubu-rĩ, ndangĩrũmbũria!Mũtigĩcũranie, inyuĩ inunwa ici mwĩ kĩrĩndĩ-inĩ;inyuĩ irimũ ici-rĩ, mũgakĩũhĩga rĩ?ũrĩa wahandire gũtũ, nĩwe ũtangĩigua?ũrĩa wakũmbire riitho, nĩwe ũtangĩona?Ũrĩa ũtaaraga ndũrĩrĩ-rĩ, nĩakĩage gũkũmana,o we ũcio ũrutaga andũ ũhoro?Jehova nĩoĩ meciria ma andũ,atĩ nĩ kĩndũ gĩa tũhũ.Gũkena no mũndũ ũrĩa wee, Jehova, ũtaaraga,o ũcio ũrutaga ũhoro wa kĩrĩra gĩaku,Nĩ getha ũmũheage ũhurũko matukũ marĩa ma ũũru,o nginya mũndũ ũrĩa mwaganu agakorũo enjeirũo irima.Amu Jehova ndarĩ hĩndĩ agate kĩrĩndĩ gĩake,igai rĩake ndangĩrĩtiganĩria.Amu-rĩ, mũtuĩre wa cira nĩ gũcoka ũgacokerera ũthingu,nao andũ othe a ngoro nũngĩrĩru nĩguo makarũmagĩrĩra.Nũ ũngĩũkĩra kũndũĩrĩra harĩ arĩa mekaga ũũru?nũ ũgũkĩrũgamania na niĩ ndĩ harĩ arĩa eki waganu?Guca Jehova aarĩ mũteithia wakwa, ngoro yakwa nĩĩngĩathiireo narua gũtũũra ũkiri-inĩ.Hĩndĩ ĩrĩa ndoigĩte, Kũgũrũ gwakwa nĩgũkũhigũka-rĩ,nĩ ũtugi waku, Jehova, wandiirĩrĩire.Rĩrĩa nyingĩhĩirũo thĩinĩ wakwa nĩ mĩtangĩkoũhoreria waku nĩguo ũngenagia ngoro.Atĩrĩ, gĩtĩ kĩrĩa gĩa ũthamaki wa waganu-rĩ, kĩrĩ hĩndĩ kĩngĩgĩa ngwatanĩro nawe,o gĩa acio mahaaragĩria ũũnũhu na njĩra ya gwathithia watho?Nĩ kũrũrũnganĩra marũrũnganagĩra muoyo wa mũndũ ũrĩa mũthingu,magagĩtuĩra mwene thakame ĩo ĩtehĩtie atĩ oragwo.No rĩrĩ, Jehova egũtũũra e rĩangĩro rĩakwa rĩake iraya na igũrũ;Ngai wakwa-rĩ, nĩwe ndũmba yakwa ya ihiga ya kũrahĩra.Nake no akamacokereria waganu wao,amanine na njĩra ya ũũru o ũcio wao ene;Jehova Ngai witũ-rĩ, akamanina, o kũmanina.ŨKANI, tũkũngũiye Jehova tũkenete,tũkĩanĩrĩre ndũmba iitũ ya ihiga, yo nyene ũhonokio witũ.Nĩtũkinye ũthiũ-inĩ wake twĩ na ngatho,tũmwanĩrĩre na gĩkeno tũkĩinaga nyĩmbo cia thaburi.Nĩ gũkorũo Jehova nĩ Mũrungu mũnene,na nĩ Mũthamaki mũnene ũkĩrĩte ngai ciothe.Thĩ thĩinĩ kũrĩa kũriku kũrĩ o rũhĩ-inĩ rũake,gwata mĩthia ya irĩma o nayo no yake.Iria nĩ rĩake, rĩrĩa inene nĩwe watũmire rĩgĩe;moko make nomo mombire thĩ gũkũ kũniaru.Gĩũkeni, tũmũthathaiye, tũmũinamĩrĩre;nĩtũturĩrie Jehova ndu, o ũcio Mũtũũmbi.Nĩ gũkorũo we nĩwe Ngai witũ,na nĩ ithuĩ kĩrĩndĩ gĩake kwĩrĩithĩria, nĩ ithuĩ ng’ondu iria atungataga na guoko gwake.Ũmũthĩ, na arĩ korũo mwetĩkĩra kũigua mũgambo wake!Tigai kũũmia ngoro cianyu, ta ũrĩa mwekire kũu Meriba,mũthĩ ta ũrĩa mwarĩ Masa, kũu werũ-inĩ;Hĩndĩ ĩrĩa maithe manyu maangeririe,makĩndoria, na magĩkĩona wĩko wakwa.Ndatũũrire njirĩte ngoro mĩaka mĩrongo ĩna nĩ rũciaro rũu,ngĩkiuga, Aya nĩ kĩruka kĩa ngoro nyũngũtũki,na njĩra ciakwa nĩmaregete gũcimenya.Ngĩkĩĩhĩta nĩ ũrĩa ndarakaire,ngiuga atĩrĩ, Matigatonya kĩhurũko-inĩ gĩakwa.Ĩ ITĨKAI kũinĩra Jehova rũĩmbo rũerũ!mũinĩre Jehova, inyuĩ andũ othe a thĩ.Inĩrai Jehova, gathai rĩĩtwa rĩake;hunjagiai ũhoro wa ũhonokania wake mũthenya o mũthenya.Ganai ũhoro wa riri wake ndũrĩrĩ-inĩ,mawĩko make ma magegania, mũkĩmaganĩre iruka ciothe cia andũ.Nĩ ũndũ Jehova nĩ mũnene, na nĩ wa kũgoocwo mũno:we nĩ wa gwĩtigĩrũo gũkĩra ngai ciothe.Thima-rĩ, ngai icio ciothe cia irĩndĩ no indo itarĩ kĩene,ĩndĩ Jehova nĩwe wombire igũrũ.Mbere-inĩ yake hatũũraga ũtĩĩku o na ũkaru;kũu gwake kwamũre gũgagĩtũũra hinya o na ũthaka.Rahai Jehova, inyuĩ mĩhĩrĩga yothe ya irĩndĩ,rahai Jehova atĩ nĩwe wĩ riri na e na hinya.Rahai Jehova nĩ kũgwetaga riri wa rĩĩtwa rĩake:ũkai na ihaki, mũgĩtonye nja-inĩ ciake.Ĩ gĩthathaiyei Jehova mũgemete ũgemu ũrĩa wa ũtheru;tetemekai mwĩ mbere yake, inyuĩ andũ othe a thĩ.Ugai ndũrĩrĩ-inĩ atĩrĩ, Nĩ hĩndĩ Jehova agwatĩte gũthamaka;ĩĩ-ni, thĩ nĩ kũrũmio ĩrũmĩtio, ũndũ ĩtangĩenyenyeka:arĩciragĩra irĩndĩ ciakuo o ũrĩa kwerekereire.Igũrũ ta nĩrĩkene, thĩ nayo nĩĩcanjamũke;iria rĩrĩa inene nĩrĩrurume, gwata kĩrĩa gĩothe kĩrĩiyũire;Werũ-inĩ nakuo nĩgũkenũrũrũke, gwata indo ciothe iria ii kuo;hĩndĩ ĩo mĩtĩ yothe ya mũtitũ no yuge ngemi;Nĩgwĩkwo ũguo mbere-inĩ ya Jehova, tondũ nĩegũũka;gũũka nĩegũũka gũthamaka thĩ:arĩthamakaga mabũrũri na ũthingu,atuithanagie irĩndĩ na wĩhokeku wake.NĨ HĨNDĨ Jehova agwatĩte gũthamaka; thĩ ta nĩĩcanjamũke;mabũrũri marĩa ma iria-inĩ o namo nĩmagĩkene o ũguo maingĩhĩte.Matu o na nduma nĩcio imũthiũrũrũkĩirie;gĩtĩ gĩake kĩa ũnene, gĩtina kĩrĩa gĩikarĩire, nĩ ũthingu o na kĩhooto.Kwĩ mwaki ũmũthiaga mbere,ũkĩrĩrĩmbũraga a-muku ake na mĩena yothe.Heni ciake nĩciamũrĩkire mabũrũri,thĩ ikĩona, ĩgĩkĩinaina.Ithuri nĩciaringũkire o ta mũhũra mbere ya Jehova,mbere-inĩ ya Mwathani ũrĩa wathaga thĩ yothe.Igũrũ nĩrĩraanĩrĩra ũthingu wake,riri wake nĩ muoneku nĩ irĩndĩ ciothe cia thĩ.Arĩa othe matungatagĩra mĩhianano mĩacũhie-rĩ, gũconoka nĩmaconoke,o acio merahagĩra indo ta icio cia tũhũ:inyuĩ ngai ici-rĩ, mũinamĩrĩrei we, inyuothe.A Zayuni nĩmaaiguire, magĩkena,aa mwarĩ wa Juda nĩmaacanjamũkire,nĩ ũndũ wa matuĩro macio maku, Jehova.Nĩ gũkorũo wee, Jehova, nowe wĩ igũrũ mũno igũrũ rĩa thĩ yothe;wee ũrĩ mũtũũgĩru mũno gũkĩra ngai ciothe.Inyuĩ endi Jehova, thũũrai ũũru o gũthũũra:arĩa marĩ ũiguano nake, nĩagitagĩra mĩoyo yao;gũteithũra nĩamateithũraga moko-inĩ ma arĩa aaganu.Mũndũ ũrĩa mũthingu nĩahurĩirũo ũtheri,arĩa a ngoro nũngĩrĩru-rĩ, nĩ ahurĩre gĩkeno.No gĩkenerei Jehova, inyuĩ athingu,rĩĩtwa rĩake rĩamũre mũkĩrĩcokerie ngatho.Ĩ KĨARŨKEI kũinĩra Jehova rũĩmbo rũerũ,tondũ nĩekĩte maũndũ ma magegania;guoko gwake kwa ũrĩo, gwake mwene, nĩkuo kũmũhonokanĩirie, o kuo gĩcoka kĩu gĩake gĩtheru.Jehova nĩatũmĩte ũhonokania wake ũmenyeke wega;ũthingu wake nĩaũguũrĩirie maitho-inĩ ma ndũrĩrĩ.Kũririkana nĩakĩririkanĩte ũtugi wake o na wĩhokeku wake, iria onagia nyũmba ya Isiraeli;ũhonokania wa Ngai witũ-rĩ, ituri ciothe cia thĩ rĩu nĩciwonete.Inyuĩ andũ othe a thĩ, anĩrĩrai Jehova na gĩkeno;tumũkai, mũkũngũiye; ĩĩ-ni, mũkĩmũgooce na nyĩmbo.Inĩrai Jehova mũkĩmũgoocaga na inanda cia mũgeto;inanda-ni, o na mũgambo wa kũina thaburi.Inai na tũrumbeta, na ũgambi wa coro,mũkĩanĩrĩre na gĩkeno mwĩ mbere ya Mũthamaki, o we Jehova.Iria rĩrĩa inene nĩrĩrurume, gwata kĩrĩa gĩothe kĩrĩiyũire;mabũrũri o namo, o gwata arĩa matũũraga kuo;Njũĩ nacio nĩikĩhũre hĩ,o nacio irĩma ikũngũiye ciothe nĩ ũrĩa ikenete;Nĩgwĩkwo ũguo mbere-inĩ ya Jehova, tondũ nĩegũũka gũthamakĩra thĩ;arĩthamakagĩra mabũrũri na ũthingu,atuithanagie irĩndĩ o ũrĩa kwerekereire.JEHOVA nĩ hĩndĩ agwatĩte gũthamaka; irĩndĩ cia thĩ nĩikĩinaine:gũikarĩra aikarĩire makerubi; thĩ nĩĩteteme.Jehova gwake Zayuni nĩ mũnene,na gũtũũgĩra nĩ mũtũũgĩru igũrũ rĩa irĩndĩ ciothe.Andũ ta nĩmacokerie rĩĩtwa rĩaku ngatho, o rĩu inene na rĩrĩ ituanda:nowe mũtheru.Hinya wa mũthamaki ũyũ ningĩ nĩwenda ũciranĩri ũrĩa wa kĩhooto;wee-rĩ, nĩwe ũrũmĩtie ũtuithania ũrĩa mwerekereru,wee nĩwe ũtuaga maũndũ ma kĩhooto na ma ũthingu kwa Jakubu.Tũũgĩriai Jehova Ngai witũ,mũinamĩrĩre mwerekeire gĩturũa-inĩ kĩrĩa kĩa makinya make: nowe mũtheru.Athĩnjĩri-inĩ ake kwĩ Musa na Haruni,ningĩ Samweli, thĩinĩ wa acio mathathayagia rĩĩtwa rĩake;acio nĩmaathathayagia Jehova, nake akamaamũkĩria.Aamaaragĩria arĩ thĩinĩ wa mũthũrũriga wa itu,nao magatũũra marũmĩtie maũira make, gwata watho ũrĩa aamatuĩrĩire.Wee, Jehova Ngai witũ, kwamũkĩria nĩwamaamũkagĩria:harĩ o warĩ Mũrungu o muohanĩri,ningĩ hamwe na ũguo nĩwerĩhagĩria harĩ o tondũ wa maũndũ mao.Gĩtũũgĩriei Jehova Ngai witũ,mũinamĩrĩre mwerekeire kĩrĩma-inĩ gĩake kĩamũre,amu Jehova Ngai witũ-rĩ, nĩ mũtheru.ANĨRĨRAI Jehova na gĩkeno, inyuĩ andũ othe a thĩ.Tungatĩrai Jehova mũkenete;ũkai mbere-inĩ yake mũgĩkũnguyagia.Menyai atĩ we Jehova nĩwe Ngai:nĩwe watũũmbire, ithuĩ tũrĩ ake;tũrĩ kĩrĩndĩ gĩake, nĩ ithuĩ ng’ondu ciake kwĩrĩithĩria.Tonyerai ihingo ciake mwĩ na ngatho,mũingĩre nja-inĩ ciake mũkĩmũgoocaga na rũĩmbo;mũcokeriei ngatho, na mũgathe rĩĩtwa rĩake.Nĩ gũkorũo Jehova nĩ mwega; ũtugi wake nĩ wa tene na tene,na wĩhokeku wake nĩ wa nginya njiarũa na njiarũa.NĨNGŨINA ũhoro wa ũtugi, na wa ũciranĩri ũrĩa wa kĩhooto;wee, Jehova, nĩwe ngũgĩkumia na rũĩmbo.Niĩ ngũtũũra na mĩthiĩre ya ũũgĩ ũrĩa wa ma, ngerage njĩra o ĩrĩa nginyanĩru.Ĩ nĩ rĩ ũgagĩũka kũrĩ niĩ?Gwakwa mũciĩ ndĩrĩikaraga na mĩthiĩre o ĩrĩa ya ngoro nginyanĩru.Ũndũ wa ũgenyũ gũtirĩ ngaiga maitho-inĩ makwa o na ũrĩkũ;ciĩko cia arĩa mehũkaga nĩ gũthũũra ndĩcithũire;ndingĩĩtĩkĩra ikeĩngwatĩrĩra.Ngoro hotomu no mũhaka ĩnjeherere;ũũru-rĩ, ndirĩ hĩndĩ ingĩkorũo njũyaine naguo.Ũrĩa ũcambagia mũthiritũwe na hitho, ũcio no kũnina ndĩmũnine;mũndũ wa rũng’athio na e na ngoro ya ngũrũ, niĩ ndingĩmũkirĩra.Maitho makwa-rĩ, marĩroraga o andũ a bũrũri arĩa ehokeku, tũikaranagie nao;ũrĩa ũgeraga o njĩra ĩrĩa nginyanĩru-rĩ, nowe ũngĩndungatagĩra.Mũndũ ndĩĩra-thĩ, gũtirĩ ũngĩikara gwakwa;mũndũ waragia ũrongo-rĩ, ndangĩĩhanda harĩa ingĩmuona.Rũcinĩ o rũcinĩ arĩa imaramari othe me bũrũri ndĩrĩmarokagĩra o kũmanina,nĩ getha arĩa othe eki maũndũ ma waganu ndĩmang’ũrie mathire itũũra-inĩ rĩa Jehova.IGUA kũhoya gwakwa, Jehova,kũrĩra gwakwa reke gũgũkinyĩrĩre.Ndũkeĩ’hithĩre ũthiũ mũthenya ũrĩa ndanyamarĩka;inamĩrĩria gũtũ ũnjigue;mũthenya ũrĩa ndakaya-rĩ, kĩnyamũkĩrie o narua.Nĩ amu matukũ makwa nĩmarathirĩrĩkĩra ta ndogo,mahĩndĩ makwa namo mahĩĩte o ta gĩcinga.Ngoro yakwa nĩ kũringĩka ĩringĩkĩte ta nyeki, ĩkahoha,ngakĩriganagĩrũo o na kũrĩa irio.Tondũ wa mũcayo ũrĩa njayagamahĩndĩ makwa nĩmagwatanĩte na nyama.’Huana o ta gakuua-ũrogi karĩa ka werũ-inĩ;nduĩkĩte ta ndundu, ĩrĩa ĩikaraga kũndũ kũrĩa kwĩ ihooru.Ndaaraga itahingĩte riitho, o na ngahaanata kanyoni ka mwaga karĩ o goiki gacũmbĩrĩ ka nyũmba.Thũ ciakwa itindaga mũthenya wothe o igĩ’thirĩkia;acio mangũrũkĩire-rĩ, rĩrĩa mekũrumana marumanaga na niĩ.Nĩ gũkorũo ndĩaga mũhu o ta arĩ irio,na ngundo ĩrĩa ’nyuaga ngamĩtukanagia na maithori,Nĩ ũndũ wa mang’ũrĩka maku na gũthũgũta kũu ũ’thũgũtĩire:nĩ amu ũnjoete na igũrũ ũkandungumania na thĩ.Matukũ makwa mahaanĩte ta kĩĩruru rĩrĩa kĩratambũrũka gĩcoke kĩbuĩrie;nĩ kũhoha ndĩrahoha ta nyeki.No rĩrĩ, wee, Jehova, ũgũtũũra ũikarĩire gĩtĩ kĩa ũnene o nginya tene na tene,kũririkanwo gwaku gũkinyagĩrĩre njiaro na njiaro.We nĩũkaarahũka ũiguĩre Zayuni tha,amu hingo yakuo ya gũkinyĩrio wega nĩĩkinyĩte, ĩĩ-ni, ihinda rĩrĩa rĩathĩrĩre nĩ ikinyu.Amu mahiga marĩa makuo, ndungata ciaku no imakenagĩra,gwata o rũkũngũ rũakuo, ikenda rũĩkwo wega.Nĩrĩo ndũrĩrĩ igetigĩra rĩĩtwa rĩa Jehova,athamaki othe a thĩ metigĩre riri waku:Nĩ tondũ Jehova agakorũo acokete gwaka Zayuni,akoneka arĩ o na riri wake;Agakorũo etĩkĩrĩte mahoya ma ũrĩa ũtigĩtwo e mwagi,kũhoya kwao agakĩaga gũkũrurũka.Ũhoro ũcio no nginya wandĩkwo nĩ ũndũ wa rũciaro rũrĩa rũĩ thutha,na kĩrĩndĩ kĩrĩa gĩgatũmwo kĩgĩe kuo nĩgĩkagoocaga Jehova.Nĩ tondũ nĩaaikirie maitho thĩ e kũu gwake gũtheru;e kũu igũrũ-rĩ, Jehova kũrora agĩkĩrora thĩ ĩno,Atĩ aigue gũcaya kwa mũgwate,na ohore arĩa matuĩrĩirũo gũkua,Nĩguo andũ maganage rĩĩtwa rĩa Jehova Zayuni,ngumo yake ĩmemerekagio kũu Jerusalemu,Rĩrĩa irĩndĩ cia thĩ igakorũo ciũnganĩte,gwata mothamaki, nĩguo itungatĩre Jehova.Niĩ hinya wakwa nĩaũnyihĩtie ndĩ njĩra,matukũ makwa agakĩmanyihia.Ngakiuga atĩrĩ, Ĩ Ngai wakwa, tiga gũ’thengia o rĩrĩa ndaigananĩria matukũ makwa gatagatĩ!wee-rĩ, mĩaka yaku ĩthiaga ĩgĩkinyagĩrĩra njiaro na njiaro.Tene tene nĩwe waarire gĩtina gĩa thĩ,o narĩo igũrũ-rĩ, no wĩra wa moko maku.Icio no gũthira igathira, nowe nĩ gũikara ũgaikara;icio ciothe nĩ gũkũra igakũra itambuthĩke o ta nguo;ũgacigarũrĩra ta itonyo, nacio igarũrũke:Ĩndĩ wee-rĩ, nowe ũrĩa we;mĩaka yaku ndĩkagĩa na gĩturi.Ciana cia ndungata ciaku nĩ gũtũũra igagĩtũũra,mbeũ yacio nayo nĩ kũrũmio ĩkarũmio ĩrĩ o mbere-inĩ yaku.NGORO yakwa, gatha Jehova;gwata kĩrĩa o gĩothe gĩĩ thĩinĩ wakwa nikigathe rĩĩtwa rĩake rĩamũre.Ngoro yakwa, kĩgathe Jehova,na ndũkariganĩrũo nĩ wega o na ũmwe marĩa agwĩkaga:Arĩ we ũkuohagĩra waganu waku wothe;ndũari ciaku ciothe o nacio nowe mũkũhonia;O we mũkũũri muoyo waku harĩ irima rĩa gĩkuũ,na nowe mũgwĩki maũndũ ma ũtugi na ma matha maigũ, ta arĩ thũmbĩ aragwĩkĩra ya ũnene;Ningĩ nowe ũrĩa ũhũnagia kanua gaku hũni ya wega,wĩthĩ waku ũgakĩanakaha ta wa nderi.Jehova-rĩ, nĩwe mwĩki ciĩko cia ũthingu,arĩa othe agũmĩre agagĩtua matuĩro ma kĩhooto nĩ ũndũ wao.Mĩthiĩre ĩo yake nĩaamenyithirie Musa,mĩĩkĩre yake nĩ ciana cia Isiraeli aakĩonirie.Jehova nĩ wa matha maingĩ na nĩ muuma-andũ mũno;ndahiũhaga kũrakara, na e na ũtugi mũingĩ.Ndangĩikara o acirithanagia hĩndĩ ciothe,na ndangĩtũũra arakarĩte nginya tene na tene.Ndatwĩkĩte ta ũrĩa mahĩtia maitũ maagĩrĩirũo,kana agatũcokeria kũringana na ũrĩa waganu witũ ũigana.Nĩ amu-rĩ, o ũguo matu-inĩ kũhaicĩte o igũrũ rĩa thĩ,no taguo ũtugi wake ũneneheire arĩa amwĩtigĩri.O ta ũrĩa irathĩro kũraihanĩrĩirie na ithũĩro,no taguo atũthengeirie mehia maitũ matũraihĩrĩrie.O ũrĩa mũthuri aiguagĩra ciana ciake tha,noguo Jehova aiguagĩra arĩa mamwĩtigĩrĩte.Nĩ gũkorũo we nĩoĩ ũũmbe ũrĩa twombirũo;nĩaririkanaga atĩ ithuĩ tũrĩ o rũkũngũ.Mũndũ-rĩ, matukũ make mahaana o ta ria;ta kĩro gĩa gĩthaka, noguo atumũkaga.Amu kĩhũragwo nĩ rũhuho, gĩgaitĩka,na hau kiuma gĩtingĩgacoka kuonwo.No rĩrĩ, ũtugi wa Jehova ũtũũraga harĩ arĩa amwĩtigĩri kuuma o tene na nginya tene na tene,naguo ũthingu wake ũkinyagĩrĩra ciana cia ciana ciao,Arĩa marũmagia kĩrĩkanĩro gĩake,makaririkanaga mataaro make magakĩmekaga.Jehova ahandĩte gĩtĩ gĩake kĩa ũnene kũrĩa igũrũ;ũthamaki wake wathaga maũndũ mothe.Kĩgathei Jehova, inyuĩ araika ake,inyuĩ njamba cia hinya, inyuĩ mwĩkaga o ũrĩa oigĩte,mũgagĩthikagĩrĩria mũgambo ũrĩa ekuuga.Gathai Jehova, inyuĩ mbũtũ ciake ciothe cia ita,o inyuĩ atungati ake mwĩkaga o ũrĩa endaga.Gathai Jehova, inyuĩ mawĩra make mothe,kũndũ guothe wathani-inĩ wake o kũrĩa warũma:wee, ngoro yakwa, no kĩgathe Jehova!NGORO yakwa, gatha Jehova.Ĩ Jehova, Ngai wakwa, wee ũrĩ mũnene mũno;wĩguĩkĩte ũtĩĩku, o na ũkaru.Ũtũire wĩhumbĩte ũtheri ta nguo;wee nĩwe ũtambũrũkĩtie igũrũ ta kĩandarũa.Nowe ũrĩa ũigĩrĩire mĩgamba ĩrĩa yakĩrĩirũo nyũmba ciake cia ngoroba igũrũ rĩa maĩ;nowe ũrĩa ũtuaga matu ngari yake ya kũmũkuua;nowe ũrĩa ũthiaga agĩtwaragwo nĩ mathagu ma rũhuho;O ũrĩa ningĩ ũtũmaga huho ituĩke arekio ake,na mwaki ũrĩa ũhenũrũrũkaga o naguo agatũma ũtuĩke no atungati ake.Thĩ-rĩ, aamĩakĩrĩire igũrũ rĩa itina ciayo,ndĩkae gũkenyenyeka o na tene.Wamĩhumbĩrire iria rĩrĩa inene ta arĩ itonyo,maĩ magĩgĩikara mathikĩte irĩma.Ningĩ wamakũma makĩũra,ngwa ciaku ciagamba makĩgwata o kũhahũka,(Irĩma ikiumĩra, cianda igĩgĩcoka na thĩ,)magĩgĩkinya o harĩa wamathondekeire maikarage.Wamekĩrĩire mũhaka ũrĩa matangĩagarara,nĩguo matigacoke kũhumba thĩ rĩngĩ.Nĩwe ũrĩa ũtherũkagia ithima cianda-inĩ,igaikũrũkagĩra gatagatĩ-inĩ ka irĩma.Nĩcio inyuagwo nĩ ndaara-gĩthaka o yothe;nĩho njagĩ ciĩnyotoragĩra.Kũu ngurumo-inĩ ciacio nĩkuo nyoni cia rĩera-inĩ itũũraga,ikainaga ii honge-inĩ cia mĩtĩ.Aitagĩrĩria irĩma maĩ moimĩte ciũmba-inĩ ciake iria cia igũrũ:wee-rĩ, thĩ ĩgakĩhũna maciaro ma wĩra waku.Nĩwe ũtũmaga nyeki ĩringũre ya kũrĩo nĩ mahiũ,na agakũria indo cia kũmera, iria irĩ ũteithio harĩ andũ;tĩri-inĩ gũkiumage irio,O na ndibei, ĩrĩa ĩkenagia mũndũ ngoro,na maguta ma gũtũma ũthiũ wake ũkengage,o na mũgate, ũrĩa wĩkagĩra ngoro ya mũndũ hinya.Mĩtĩ ya Jehova o nayo nĩĩhũnaga,o yo mĩtarakwa ĩrĩa ya Lebanoni, ĩrĩa aahandire.Thĩinĩ wayo nĩkuo nyoni ciaraga itara ciacio,nayo njũũ-rĩ, mĩkarakaba-inĩ nĩkuo nyũmba yayo.Irĩma iria ndaya nĩkuo gwa tũbũri twa werũ;ndwaro-inĩ cia mahiga-rĩ, nĩkuo mwangĩro wa ikami.Mweri-rĩ, aaũũmbire ũtuĩke wa kũmenyithanagia mahinda;riũa narĩo nĩrĩmenyaga ithũĩro rĩarĩo.Wee ũtũmaga kũgĩe nduma, gũgagĩtuĩka ũtukũ,rĩrĩa nyamũ ciothe cia mũtitũ ikungaga ikoimĩra;Mĩrũthi ĩrĩa mĩĩthĩ ĩkarumaga nĩ kwĩrirĩria ndĩa yayo,ĩgagĩĩtagia irio ciayo harĩ Mũrungu.Riũa rĩkaratha, nyamũ igethiĩra,ikearahania imamo-inĩ ciacio.Andũ makoima na nja, magathiĩ wĩtungatĩri-inĩ waomagatinda wĩra-inĩ wao o nginya gũtuke.Ĩ Jehova, nĩ maingĩ atĩa mawĩra marĩa ũrutĩte!o mothe ũmarutĩte na wara;thĩ nĩ kũiyũra ĩiyũire ũrĩmi waku.Rĩrĩa nĩrĩo iria, o ũguo rĩnenehete na rĩkaarama;thĩinĩ warĩo kwĩ indo iria ciongoyaga itangĩgereka;nyamũ ii kuo nyinyi o na nene.Nĩkuo marikabu ithiagĩra;nyamũ ĩrĩa ĩĩtagwo rĩwiathani nĩkuo ĩrĩ, ĩrĩa wombire ĩtũhage kuo.Icio ciothe nowe iroragĩrĩria,nĩguo ũciheage irio ciacio o ihinda rĩacio rĩakinya.O kĩrĩa wacihe nĩkĩo cioyaga;ũkumbatũragia guoko, igakĩhũna wega waku.Ningĩ ũkahitha ũthiũ, cio igagĩcanjama;ũcokagĩra mĩheehũ yacio, igakua,igacoka rũkũngũ-inĩ gwacio.Gũtũma ũtũmaga roho waku, nacio igakĩgĩa;ũthiũ wa thĩ ũgakĩwanakahia.Riri wa Jehova ũrotũũra tene o na tene;Jehova arokenagĩra mawĩra marĩa arutĩte,O we ũcio ũringagia thĩ riitho, nayo ĩgathingitha;ahutagia irĩma, nacio ikoima ndogo.Ngũtũũra nyinagĩra Jehova hingo ĩrĩa yothe ngũikara ndĩ muoyo;Ngai wakwa-rĩ, ndĩĩmũinagĩra ngĩmũgoocaga hĩndĩ ĩrĩa yothe ndĩ ho.Macũrania makwa marogĩa na mũrĩo harĩ we:niĩ-rĩ, nĩ Jehova ndĩrĩkenaga nĩ ũndũ wake.Arĩa ehia maroninwo, marindũke gũkũ thĩ,andũ aaganu-rĩ, maage gũcoka kũgĩa.Ngoro yakwa, no kĩgathe Jehova!Goocai Jehova!Ĩ GĨCOKERIEI Jehova ngatho, anĩrĩrai ngumo ya rĩĩtwa rĩake;ũhoro wa mawĩko make ũmenyithiei irĩndĩ ciothe cia thĩ.Mũinĩrei, mũkumiei na nyĩmbo;kĩheanei ũhoro wa maũndũ mothe ma magegania marĩa aaneka.Rĩĩtwa rĩu rĩake rĩamũre, wĩrahei nĩ ũndũ warĩo:arĩa marongoretie Jehova, ngoro ciao ta nĩikene.Rongoragiai Jehova, o gwata hinya wake;kĩmathagei ũthiũ wake o hingo ciothe.Ririkanai maũndũ ma magegania marĩa aaneka,mũkĩririkane morirũ marĩa make, o na matuĩro marĩa ma kanua gake,Inyuĩ mbeũ ya Iburahimu, ndungata yake,o inyuĩ ciana cia Jakubu, inyuĩ athurũo ake.We Jehova-rĩ, nĩwe Ngai witũ;matuĩro make makinyaga gũkũ thĩ guothe.Kĩrĩkanĩro gĩake nĩakĩririkanaga nginya tene na tene,uuge ũcio ekĩrire watho-rĩ, agakĩũririkanaga nginya mariika ngiri,O kĩo kĩrĩkanĩro kĩrĩa aarĩkanĩire na Iburahimu,mwĩhĩtwa o ro ũrĩa ehĩtire harĩ Isaaka;Agĩcoka agĩkĩrũmia harĩ Jakubu, agĩgĩtua mũtugo wa kũrũmagĩrĩrũo,atĩ gĩtuĩke kĩrĩkanĩro harĩ Isiraeli gĩa tene na tene,Akiuga, Wee nĩwe ngahe bũrũri wa Kanaani,ũtuĩke igai rĩaku rĩrĩa ngũgereire.Na no hĩndĩ ĩrĩa maarĩ gakundi karĩa kangĩtarĩka,ĩĩ-ni, anyinyi mũno, o na ningĩ maarĩ ageni kuo;Na no gũthama maathamangaga makoima rũrĩrĩ-inĩ rũmwe magathiĩ rũrĩrĩ-inĩ rũngĩ,magakiuma kwa mũthamaki ũyũ, magathiĩ gwa kĩrĩndĩ kĩrĩa kĩngĩ.Ndaarekaga mũndũ o na ũmwe amanyarire;o na kũrĩ athamaki aarũithirie nĩ ũndũ wao,Akoiga, Tigai kũhutia andũ akwa aya njitĩrĩirie maguta,anabii acio akwa-rĩ, menyai mũmeke ũũru.Ningĩ agĩĩtĩra bũrũri ng’aragu,agĩkĩnina mwĩhoko wothe wa irio.Na nĩaatũmĩte mũndũ aambe athiĩ mbere yao;we Jusufu-rĩ, nĩ kwendio endirio agĩtuĩka ngombo.Magũrũ make magĩtuurio na bĩngũ,ngoro yake ĩgĩkĩohanio na igera,O nginya uuge wake ũgĩgakinyĩrĩra,kĩĩranĩro kĩa Jehova nĩ kũroria kĩamũroragia.Mũthamaki agĩcoka agĩtũmana akĩmuohorithia;mũnene ũcio wa irĩndĩ-rĩ, nĩaakĩmũrekirie.Agĩcoka akĩmũtua wa gwathaga mũciĩ wake,mũnene wa kũramataga indo ciake ciothe;Atuĩke wa kuoha akaburũ ake o rĩrĩa angĩenda,na arutage athuri ake ũũgĩ.Isiraeli nake agĩgĩkinya Misiri,we Jakubu agĩikara e mũgeni thĩ ĩo ya Hamu.Kĩrĩndĩ kĩu gĩake Jehova agĩtũma gĩciare mũno,agĩtũma kĩgĩe na hinya kũrĩ a-muku akĩo.Acio nĩaagarũrire ngoro ciao nĩguo mathũũre kĩrĩndĩ gĩake,magekaga ndungata icio ciake maũndũ ma wara.Agĩgĩtũma Musa, ndungata yake,o na Haruni, ũrĩa mũthurũo wake.Akĩringa ciama ciake mĩthemba mĩthemba gatagatĩ-inĩ kao,agĩkĩonania morirũ thĩ ĩo ya Hamu.Akĩrehe nduma, agĩtũma gũcingimane;nao matiigana kũng’athĩria uuge wake.Maĩ ma kwao nĩ kũgarũra aagarũrire ũrĩa maahaanaga magĩtuĩka thakame,akĩũraga ciũngũyũ ciakuo.Bũrũri wao ũgĩcoka ũkĩhunja ciũra o kũhunja,nginya o thĩinĩ wa nyũmba cia athamaki ao.Kwaria akĩaria, gũgĩũka ngi mĩrumbĩ mĩingĩ mĩingĩ,ndaa nacio ikĩiyũra thĩ yao o nginya ndere guothe.Ningĩ handũ ha mbura ya ndũire, aamaheire mbura ya mbembe,gwata nĩnĩmbĩ cia mwaki ciahenũrũkagĩra bũrũri wao.Agĩkĩhũra mĩthabibu yao o na mĩkũyũ yao ya kũrĩyo;akiunanga mĩtĩ ĩrĩa yarĩ kũu kwao o nginya ndere.Kwaria akĩaria, gũgĩũka ngigĩ,o gwata itono, itangĩgereka,Ikĩrĩa ihuti o rĩothe rĩrĩa rĩarĩ thĩ ĩo yao,igĩkĩrambia maciaro ma tĩri wao ikĩnina.Ningĩ akĩringa marigithathi mothe ma thĩ yao akĩmoraga,o mo mũtũrio wa hinya wao wothe.Agĩkĩya kũmaruta kuo marĩ na betha na thahabu,na thĩinĩ wa mĩhĩrĩga ĩo yake gũtiarĩ mũndũ o na ũmwe watũgũgaga.Misiri nĩ gũkenwo gwakenirũo moima kuo,tondũ nĩkwagũĩrĩirũo nĩ guoya nĩ ũndũ wao.Nĩ gũtambũrũkia aamatambũrũkĩirie itu rĩmathiĩkagĩrĩrie,o na mwaki wa kũmamũrĩkagĩra ũtukũ.Magĩĩtia, nake akĩrehe tũmakia-arũme,na akĩmahũnia mũgate uumĩte igũrũ.Ningĩ agĩtumũra ndũmba ya ihiga, ĩgĩthothoka maĩ;magĩgĩikũrũka kũu burugĩi-inĩ o ta rũũĩ.Amu nĩ kũririkana aaririkanaga uuge ũrĩa wake mũtheru,agakĩririkana Iburahimu, ndungata yake.Akĩruta kĩrĩndĩ gĩake kũu kĩĩ na gĩkeno,athurũo acio ake agĩkĩmoimia kuo me na mũkũngũiyo.Akĩmahe mabũrũri ma ndũrĩrĩ;indo iria cianogeirũo nĩ irĩndĩ icio magĩkĩĩgĩĩra nacio:Na nĩ getha matũũre marũmĩtie mĩtugo ĩrĩa aatuanĩire,na makĩmenyagĩrĩre kĩrĩra gĩake. Goocai Jehova!GOOCAI Jehova!Ĩ gĩcokeriei Jehova ngatho, tondũ nĩ mwega;tondũ ũtugi wake nĩ wa tene na tene.Nũ ũngiuga mawĩko ma ũhoti ma Jehova amaithĩranie,atĩ aiguithie andũ ũkumio wake wothe?Gũkena-rĩ, nĩ arĩa marũmagia kĩhooto,arĩa mekaga maũndũ ma ũthingu mahinda mothe.Ĩ Jehova, ndirikana na wĩtĩkĩri ũrĩa ũtũũraga naguo harĩ kĩrĩndĩ gĩaku;ũ’ng’ethere, ũkĩnginyĩrie ũhonokio waku,Nĩ getha nduĩke wa gũkona athurũo aku magaacĩire,rũrĩrĩ rũrũ rũaku ngenere gĩkeno kĩaruo,igai rĩu rĩaku-rĩ, tũgakĩĩraha hamwe narĩo.Ithuĩ nĩtũhĩtĩtie o ũndũ ũmwe na maithe maitũ,nĩ kwagana twaganĩte, o na tũkamaramara.Maithe maitũ matiarũmbũirie maũndũ maku ma magegania marĩa wekĩte me Misiri;matiaririkanaga ũrĩa ũtugi waku waingĩhĩte;no nĩ kũhanda maahandire rũng’athio me rũtere rũa iria, o Iria Itune.No we, tondũ wa rĩĩtwa rĩake, akĩmahonokia,nĩ getha atũme ũhoti wake ũmenyeke.Agĩgĩkũma Iria Itune, narĩo rĩkĩhũa,akĩmahĩtũkĩria o kũu kũriku o ta arĩ werũ.Akĩmahonokia guoko-inĩ kwa ũrĩa mũmathũũri,gũkũũra akĩmakũũra agĩkĩmaruta moko-inĩ ma thũ ciao.Namo maĩ makihuba acio maarĩ muku nao;gũtirĩ o na ũmwe watigarire.Hĩndĩ ĩo magĩĩtĩkia uuge ũrĩa wake,magĩkĩmũinĩra makĩmũgooca.No rĩrĩ, mawĩko macio make, magĩcoka o narua kũriganĩrũo nĩmo;matiigana kwĩetereria ũtaari wake ũmatongorie:No gũitĩka maaitĩkire kũgĩa na thuti me kũrĩa werũ-inĩ,magĩkĩgereria Mũrungu kũu rũaga-inĩ.Nake akĩmahe kĩrĩa maamwĩtagia;no ngoro ciao, agĩcitonyia ũhĩnju.Ningĩ makĩiguĩra Musa ũiru maikaire kũu iraaro-inĩ,o na makĩiguĩra Haruni, ũrĩa mwamũre nĩ Jehova.Thĩ ĩgĩkĩemũka ĩkĩmerũkia Dathani,thiritũ ĩo ya Abiramu-rĩ, ĩkĩmakunĩkĩria.Na gĩkundi-inĩ kĩao hagĩakana mwaki,rũrĩrĩmbĩ rũgĩcina acio aaganu magĩthira.Marĩ Horebu nĩ gũthondeka maathondekire gĩcaũ,makĩinamĩrĩra mũhianano wombĩtwo na mũũmbĩre wa gũtwekio.Magĩgĩkũũrania riri ũrĩa waona kĩndũ gĩtuĩtwo ta ng’ombe ĩrĩaga nyeki.Makĩriganĩrũo nĩ Mũrungu mũhonokia wao,ũrĩa wekĩte maũndũ manene kũu Misiri,Ageka mawĩko ma magegania thĩ ĩo ya Hamu,na ageka maũndũ marĩ itua-nda Iria-inĩ Itune.We agĩkiuga atĩ nĩekũmanina,guca Musa, mũthurũo wake, aamũrũgamire mbere hau haarĩ mwanya,agarũre marũrũ make, ndakae kũmonũha.Bũrũri ũrĩa wa kwendeka mũno, o naguo makĩwagĩra bata,makĩrega gwĩtĩkia uuge ũrĩa wake;Magĩgĩikara makĩng’ong’oraga me thĩinĩ wa hema ciao,na matithikĩrĩrie mũgambo wa Jehova.Tondũ ũcio akĩmoera guoko na igũrũ,akiuga atĩ no amang’aũranĩrie kũu werũ-inĩ,Na mbeũ yao amĩhurunje ndũrĩrĩ-inĩ,akĩmĩharaganĩrie na kũu mabũrũri-inĩ.Ningĩ nĩmegwatanirie na Baali-Peoru,makĩrĩa magongona ma arĩa matarĩ na muoyo.Magĩgĩtũma athirĩke nĩ maũndũ mao;makĩya kũharũkĩrũo nĩ mũmitũko.Hĩndĩ ĩo gũkĩrũgama Finehasi, akĩhorohia ngero ĩo,mũmitũko ũcio ũgĩkĩrigĩrĩrio.Ũndũ ũcio akĩĩrũo nĩ ũthingu ekĩte,ngatho ĩo ĩtuĩke yake njiarũa na njiarũa, o kinya tene.Na ningĩ makĩmũrakarĩria maĩ-inĩ ma Meriba,Musa agĩgĩkinyĩrĩrũo nĩ ũũru nĩ ũndũ wao,Nĩ gũtuĩka nĩmaang’athĩirie Roho wake,nake nĩ kwaria aaririe na mĩromo yake ũrĩa ũtaagĩrĩire.Ningĩ matiigana kũnina irĩndĩ cia bũrũrita ũrĩa merĩtwo nĩ Jehova;No rĩ’, nĩ gwĩtukania metukanirie na ndũrĩrĩ,na makĩĩmenyeria maũndũ ma cio.Magĩtuĩka a gũtungatĩra mĩhianano ĩrĩa yacio,nayo ĩgĩtuĩka mũtego wa kũmagwatia;Ĩĩ-ni, makarutagĩra ndaimono ariũ ao na aarĩ ao matuĩke kĩndũ gĩa gũcithĩnjĩra,Magagĩita thakame ĩrĩa ĩtehĩtie, thakame o ĩo ya ariũ ao na aarĩ ao,arĩa maarutaga matuĩke kĩruti igongona cia mĩhianano ĩo ya Kanaani;bũrũri ũgĩkĩgwata gĩko nĩ gũitwo thakame.Ũguo nĩguo methũkirie na ciĩko icio ciao,magĩgĩtuĩka ta ahũri ũmaraya nĩ maũndũ marĩa mekaga.Marakara ma Jehova magĩgĩakanĩra kĩrĩndĩ gĩake,igai rĩu rĩake akĩrĩnyira o kũrĩnyira.Akĩmaneana moko-inĩ ma ndũrĩrĩ,magĩtuĩka a gwathagwo nĩ arĩa maamathũũraga.Thũ icio ciao igĩikara o imakũrĩire,o kinya makĩya kũhooteka o marĩ moko-inĩ ma cio.Mahinda nĩ maingĩ aamateithũrire,nao, tondũ wa gwĩtaara kũrĩa metaaraga, magĩtũũra o mamũng’athagĩria,makĩya gũkahwerereka tondũ wa waganu wao.No we nĩaaroragĩrĩria mĩnyamaro yao,rĩrĩa aaigua magĩkaya;Akaririkana kĩrĩkanĩro gĩake nĩ ũndũ wao,agacoka kũigua tha kũringana o na ũrĩa ũtugi wake ũingĩhĩte.Na nĩaatũmaga matuĩke a kũiguĩrũonĩ arĩa othe maamatahĩte makamatua mĩgwate.Tũhonokie, Jehova Ngai witũ,ũtũũnganie ũtũrute ndũrĩrĩ-inĩ,nĩ getha tũcokagĩrie rĩĩtwa rĩaku rĩamũre ngatho,gũkumio gwaku-rĩ, tũgĩtũũre twĩrahaga nĩ ũndũ wakuo.Jehova arogathagwo, o we Ngai wa Isiraeli,kuuma o tene wa tene na nginya o tene na tene.Nao andũ othe nĩmakiuge, Amen.Goocai Jehova!Ĩ GĨCOKERIEI Jehova ngatho, tondũ nĩ mwega,tondũ ũtugi wake nĩ wa tene na tene.Arĩa akũũre nĩ Jehova nĩmakiuge ũguo,o arĩa akũũrĩte akamaruta guoko-inĩ kwa mũmaitha,Agakĩmongania amarutĩte mabũrũri-inĩ,mwena wa irathĩro na wa ithũĩro,ningĩ wa gathigathini na wa gũthini.Kũrĩ maakorirũo makĩũrũra werũ-inĩ, njĩra ya rũaga:nĩ kwaga maagĩte itũũra rĩa gũikara.Tondũ wa ũrĩa maarĩ ahũtu na makanyota,ngoro ciao ikĩenda kũhooteka thĩinĩ wao.Magĩgĩkaĩra Jehova tondũ wa ũrĩa mathĩnĩkĩte,nake akĩmateithũra mĩnyamaro-inĩ ĩo maarĩ nayo.Akĩmatwara o na njĩra nũngarũ,nĩguo makinye itũũra rĩa gũikara.O, ta nĩmacokerie Jehova ngatho nĩ ũndũ wa ũtugi wake,na maũndũ ma magegania marĩa ekaga ciana cia kĩrĩndĩ!Nĩ amu ngoro ĩrĩa ĩĩ na nyota nĩamĩhũnagia,ngoro ĩrĩa hũtu-rĩ, agakĩmĩiyũria maũndũ mega.Kũrĩ maaikaire nduma-inĩ, o nduma-inĩ ta ya gĩkuũ,marĩ ohe mĩtandiũko-inĩ, kuohwo na igera,Nĩ ũndũ nĩmaang’athĩirie ndeto cia Mũrungu,ũtaaro wa Ũrĩa-wĩ-Igũrũ-Mũno-rĩ, makawagĩra bata;Agĩkĩhoria ngoro ciao na mĩnoga ya wĩra,makĩhigũka, na matione wa kũmateithia.Magĩgĩkaĩra Jehova tondũ wa ũrĩa mathĩnĩkĩte,nake akĩmahonokia mĩnyamaro-inĩ ĩo maarĩ nayo.Nĩ kũruta aamarutire nduma-inĩ, o kũu nduma-inĩ ya gĩkuũ,agĩgĩtua mĩkwa ĩrĩa mohetwo nayo.O, ta nĩmacokerie Jehova ngatho nĩ ũndũ wa ũtugi wake,na maũndũ ma magegania marĩa ekaga ciana cia kĩrĩndĩ!Nĩ amu mĩrango ĩrĩa ya rũthuku nĩamĩthuthangĩte,na agatinania mĩgĩĩko yayo, o ĩo ya igera.Ora-matũ-rĩ, tondũ wa njĩra ciao cia wĩathi,tondũ o wa waganu wao, nĩmerehagĩrĩre mĩtandiũko.Ngoro ciao igakinya kũnyira irio mĩthemba yothe,makaya gũthengerera ihingo-inĩ cia gĩkuũ.Magagĩkaĩra Jehova tondũ wa ũrĩa mathĩnĩkĩte,nake akamahonokia mĩnyamaro-inĩ ĩo me nayo.Atũmaga ũhoro wake, akamahonia,agakĩmahatũra hau marima-inĩ mao ma mbĩrĩra.O, ta nĩmacokerie Jehova ngatho nĩ ũndũ wa ũtugi wake,na maũndũ ma magegania marĩa ekaga ciana cia kĩrĩndĩ!Nĩmamũrutagĩre magongona ma gũcokia ngatho,na maganage mawĩko make me na mũkũngũiyo.Andũ arĩa maikũrũkaga magathiĩ na iria me thĩinĩ wa marikabu,arĩa mathiaga wonjoria kũu maĩ-inĩ maingĩ,Acio nĩmonaga mawĩko ma Jehova;maũndũ make me magegania magakĩmeonera me maĩ-inĩ macio mariku.Amu rĩrĩa oiga, rũhuho nĩrũarahũkaga, rũrĩa rũa kĩhuhũkanio,naruo rũkaiyũkĩrĩria makũmbĩ ma maĩ, macio ma iria.Andũ makoyũo na igũrũ o nginya matu-inĩ, ningĩ magacoka na thĩ o mũriko-inĩ;ngoro ciao igakĩregera nĩ ũũru ũrĩa marona.Nĩ kwagaaga maagaagaga magĩtũgũgangaga ta mũndũ mũrĩu,magakĩũrũo nĩ ũũgĩ wao wothe.Magagĩkaĩra Jehova tondũ wa ũrĩa mathĩnĩkĩte,nake akamaruta mĩnyamaro-inĩ ĩo marĩ nayo.Atũmaga kĩhuhũkanio gĩcoke kũhorera,makũmbĩ macio moima kuo magagĩkira ngiria.Nao magakena nĩ ũndũ rĩu mo nĩmahorerete,agakĩmakinyia rĩingĩrĩro-inĩ o rĩrĩa merirĩirie makinye.O, ta nĩmacokerie Jehova ngatho nĩ ũndũ wa ũtugi wake,na maũndũ ma magegania marĩa ekaga ciana cia kĩrĩndĩ!Nĩmamũtũũgĩragie rĩrĩa kĩrĩndĩ kĩũngaine,na mamũkumagie gĩcirĩro-inĩ gĩa athuri.Kũrĩa kwĩ na njũĩ atũmaga kũgarũrũke gũgatuĩka werũ mũũmũ,kũndũ kwĩ na ithima gũgatuĩka kwa nyota;Thĩ ĩrĩa yumaga irio mũno agakĩmĩtua o rũng’ũrĩ rũa igata,nĩ ũndũ wa ũũru wa andũ arĩa mamĩtũũraga.Ningĩ atũmaga werũ ũgarũrũke ũgatuĩka iria rĩa maĩ,thĩ nyũmũ ĩgatuĩka kũndũ kwĩ na ithima.Nakuo agatũma gũikarũo nĩ andũ arĩa ahũtu,nĩ getha magwake itũũra rĩa gũtũũrũo,Na mehandĩre mĩgũnda, na marĩme mĩthabibu,nĩguo magethage maciaro, magĩage na uumithio.Kũrathima nĩamarathimaga, magathegea mũno;o gwata ũhiũ wao ndarekaga ũnyihe.Na rĩrĩa maanyihĩrĩra, na maakunguĩrĩra,nĩ ũndũ wa gũkĩrio hinya, ningĩ mũtino o na kĩeha,Anene-rĩ, nĩ kũmaagithia amaagithagia bata,agatũma matororage baraganya-inĩ, o kũu gũtarĩ njĩra.Ĩndĩ mũndũ ũrĩa mũkĩa-rĩ, amũigaga handũ haraya na igũrũ, harĩa atangĩtuĩka wa kũnyariragwo,na akamũingĩhĩria maciara o ta rũũru.Andũ arĩa arũngĩrĩru monaga ũguo magakena,na wogogani wothe ũgakĩĩhumba kanua.Mũndũ o na ũrĩkũ wĩ na ũũgĩ nĩakĩrũmie maũndũ macio,andũ marũmbũyagie o wega mĩtuganĩre ya Jehova.Ĩ NGAI, ngoro yakwa nĩĩĩkindĩire;nĩ kũina ngũina, ngũgooce na rũĩmbo, ĩĩ-ni, o kinya riri ũyũ wakwa.Gĩũkĩrei, kĩnanda kĩa mũgeto o gwata kĩrĩa kĩgambi mũno;nĩngwarahũkania na ruoro rũgĩtema.Ngũgũcokeria ngatho, Jehova, irĩndĩ-inĩ cia thĩ;ngũgĩkũinĩra ngũkumĩrie ndũrĩrĩ-inĩ.Nĩ gũkorũo ũtugi waku nĩ mũnene, ũgakinya o mbere ya igũrũ,ningĩ ũhoro waku wa ma ũgagĩkinya o kũrĩa matu-inĩ.Gĩtũũgĩre, Ngai, kũhĩtũka o igũrũ rĩa igũrũ;riri waku nĩũgĩe igũrũ rĩa mabũrũri mothe.Nĩguo endwa aku matharũo ũũru-inĩ-rĩ,honokania na guoko gwaku kwa ũrĩo, ũgĩtwĩtĩke.Ngai nĩaarĩtie e na ũtheru ũrĩa wake, akoiga, Ngũkena, ngenũrũrũke!bũrũri wa Shekemu nĩngũwatũrania, o na ’thimanĩre gĩtuamba gĩa Sukothu.Gileadi nĩ gwakwa; Manase no gwakwa;Efiraimu nakuo nĩkuo mwĩgito wa mũtwe wakwa;Juda nĩ mũthĩgi wakwa wa ũthamaki.Moabi nĩ rũgĩo rũakwa rũa gwĩthambĩra;na harĩ Edomu-rĩ, nĩ kĩratũ gĩakwa ndĩrĩikagia;Filisitia nakuo, nĩndĩĩgũkayũrũrũkĩra ndĩkũrũhĩrie.Nũ ũkũnginyia thĩinĩ wa gĩtũũro kĩrĩa kĩirige?nũ ũngĩkĩndwara o kũu Edomu?Githĩ tiwe, wee Ngai, o wee ũtũteete,nacio ita ciitũ, Ngai, ũkaaga gũũkanĩria nacio?Gĩtũteithie harĩ ũrĩa wĩ muku na ithuĩ,thima nĩ tũhũ kwĩhoka ũhonokania wa andũ.Tondũ wa hinya wa Ngai no twĩke maũndũ ma ũcamba,amu nĩwe ũgaterema a-muku aitũ.Ĩ NGAI ũrĩa ngumagia, ndũgagĩkire!Amu kanua ka mũndũ mũmaramari, kanua o karĩa ka ũrĩa-ma, nĩko mandumũrĩire;njirithĩtio na rũrĩmĩ rũa mũiganĩrĩro.Ĩĩ-ni, andũ acio mandigicĩirie na ndeto cia rũthũũro,na makandutĩra mbaara o tũhũ.Handũ ha wendani ũrĩa niĩ ndĩ naguo matuĩkĩte o a kũng’endagĩra,na niĩ no kũhoya ’hoyaga.Ithenya rĩa wega nĩ ũũru manjigĩrĩire,na handũ ha wendani wakwa ma’thukĩire na rũthũũro.Ũrĩa wĩkĩte ũguo-rĩ, mũigĩre mũndũ mwaganu igũrũ rĩake;mwena wake wa ũrĩo nĩkũrũgamage wa kũmũthitanga.Aacirithio-rĩ, nĩoimage ho atuĩtwo mwĩhia;gwata o kũhoya gwake nĩgũgĩtuĩke o kwĩhia.Matukũ make maronyiha;ũramati wake ũrooyũo nĩ mũndũ ũngĩ!Ciana ciake nĩituĩke cia ngoriai,na mũtumia wake atuĩke wa ndigwa!Ningĩ ciana ciake irotuĩka ndũgũgi, igĩtuĩke o njara-rũhĩ;ihaarage irio iraihanĩrĩirie na maganjo mao!Indo ciake iroetahĩrũo nĩ mũndũ ũrĩa me thirĩ nake, ainine;kĩrĩa anogeire gĩĩtharĩrũo nĩ andũ ageni!Arohĩtanagia na mũndũ ũngĩmũtuga,na kũroaga ũngĩiguĩra ciana ciake cia ngoriai tha!Njiarũa ciake irong’ũrio;hingo ya rũciaro rũa kerĩ rĩĩtwa rĩao nĩrĩthario o gũthario!Waganu wa maithe make ũrotũũra ũririkainwo nĩ Jehova;gwata mehia ma nyina o namo nĩmamenye gũkanathario!Marogĩtũũra hau mbere-inĩ ya Jehova o hingo ciothe,nĩ getha akanina kũririkanwo kwao gũthire gũkũ thĩ!Nĩ ũndũ we ndaaririkanaga gũtugana,no rĩrĩ, mũndũ ũrĩa mũthĩni, o ũrĩa mwagi, agathingatanaga nake,gwata o ũrĩa ũthuthĩkĩte ngoro, o kinya akoraga.Kwenda endaga o kũgekana, nakuo gũgĩũka kũrĩ we;ndaakenagio nĩ kũrathimana, nakĩo kĩrathimo gĩgĩikara o kĩmũraihĩrĩirie.Ũgekani-rĩ, aawĩguĩkaga o ta arĩ guo kanjũ yake,naguo ũkamũtonya nda o ta maĩ,ũgakĩmũtonya mahĩndĩ ta maguta.Ũrotuĩka ta nguo harĩ we, o ĩrĩa ehumbaga,ningĩ ta mwĩnyitio ũrĩa atatĩraga kwĩoha!Ũcio nĩguo mũcara wa acio mandumĩte muku, ũrĩa wa kũheanwo nĩ Jehova,o mũcara wa acio maaragĩrĩra ngoro yakwa.No rĩrĩ, Jehova Mwathani, niĩ-rĩ, ’thondekera ũhoro nĩ ũndũ wa rĩĩtwa rĩaku;tondũ wa ũrĩa ũtugi waku wĩ mwega mũno, kĩndeithũre.Nĩ gũkorũo niĩ ndĩ mũthĩnĩki, ndĩ o mwagi,na ngoro yakwa nĩĩgurarĩirio thĩinĩ wakwa.Ndĩ mũthiu o ta kĩĩruru rĩrĩa kĩgwete gũtambũrũka kĩbuĩrie;’huhũragwo ta ngigĩ.Maru makwa nĩ kũregera maregerete nĩ ũrĩa ndĩĩimĩte irio;mwĩrĩ wakwa ũgagĩtharara nĩ kwaga maguta.Niĩ-rĩ, harĩ o nĩngĩtuĩkĩte kĩmene;rĩrĩa maanyona, maitĩkaga o kũinia mĩtwe yao.Ĩ Jehova, Ngai wakwa, ndeithia;’honokia kũringana o na ũtugi waku.Nĩguo mamenye nĩ guoko gwaku kwĩ ho,makĩmenye atĩ wee, Jehova, nĩwe wĩkĩte ũguo.O, nĩmagekanage, nawe ũrathimanage:rĩrĩa mokĩra-rĩ, nĩ gũconorũo marĩconoragwo, ĩndĩ ndungata yaku no ĩkenage.Acio ang’enderi marohumbwo ũnyararĩku,makĩĩguĩke njono ciao ta arĩ nguo ya igũrũ.Nĩngũcokeria Jehova ngatho na kanua gakwa mũno mũno;ĩĩ-ni, ngũmũkumĩria harĩa mũingĩ ũũnganĩire.Amu mwena wa ũrĩo wa mũndũ ũrĩa mwagi, nĩwe ũrĩrũgamaga,amũhonokagie kwĩ arĩa mangĩtuĩra ngoro yake ũũru.JEHOVA nĩerire mwathani wakwa atĩrĩ, Ikara thĩ guoko-inĩ gwakwa kwa ũrĩo,kinya ngatũma thũ ciaku ituĩke gaturũa ka makinya maku.Mũthĩgi wa hinya waku, Jehova nĩakaũtambũrũkia wĩ Zayuni:wee-rĩ, athanaga ũrĩ o gatagatĩ ga thũ ciaku.Mũthenya wa ita ciaku kĩrĩndĩ gĩaku gĩkerehage o na mwĩendero, kĩĩ na ũgemu ũrĩa wa ũtheru;aanake aku wĩ nao mahaana ta ireera,o ũrĩa rĩoima nda ya rũcinĩ ruoro rũatema.Jehova nĩehĩtĩte, na ndangĩĩricũkwo, akoiga,Wee wĩ mũthĩnjĩri-Ngai o nginya tene,o ta ũrĩa Melikisedeki aatariĩ.E guoko-inĩ gwaku kwa ũrĩo-rĩ,Mwathani nĩakamemenda athamaki mũthĩ ũrĩa wa marakara make.Nĩ gũcirithia agacirithia ndũrĩrĩ o agĩcituagĩra,nĩ gũtũma agagĩtũma kũiyũre o ciimba;akamemenda mĩtwe ya kũndũ kũingĩ.Akanyua maĩ ma gĩthima e njĩra,agĩcoke etiire kĩongo.GOOCAI Jehova!Ngũcokeria Jehova ngatho na ngoro yakwa yothe,ndundu-inĩ ya arĩa arũngĩrĩru, o na kĩũngano-inĩ.Mawĩko ma Jehova-rĩ, nĩ manene mũno,nĩ ma gwĩcũranagio nĩ arĩa othe mekenagĩra nĩ ũndũ wamo.Wĩra wake nĩ mũtĩĩku o na nĩ mũkaru,naguo ũthingu wake ũtũũraga wĩ mũrũmu o kinya tene,Atũmĩte maũndũ make ma magegania matuĩke ma kũririkanagwo:Jehova-rĩ, nĩ muuma-andũ na nĩ wa matha maingĩ.Atũire aheaga amwĩtigĩri gĩa kũrĩa;kĩrĩkanĩro gĩake egũtũũra akĩririkaine o kinya tene.Nĩonirie kĩrĩndĩ gĩake ũrĩa mawĩko make me na hinya,nĩ gũkĩhe magai marĩa maarĩ ma ndũrĩrĩ.Mawĩko ma moko make nĩ maũndũ ma ma, na ma kĩhooto;mataaro make mothe no marĩa mehokeku.Nĩ kũrũmio marũmĩtio kinya tene na tene,nĩ gũtuwo matuĩtwo na ma o na ũrũngĩrĩru.Nĩakinyĩirie kĩrĩndĩ gĩake ũkũũri,kĩrĩkanĩro gĩake agagĩĩkĩra watho gĩtuĩke kĩa mĩndĩ na mĩndĩ:rĩĩtwa rĩake nĩ rĩamũre na ningĩ nĩ rĩa gwĩtigĩrũo.Gwĩtigĩra Jehova nĩkuo kĩrutĩrĩrio kĩa ũũgĩ-ũrĩa-wa-ma;arĩa othe eki maũndũ makuo nĩ ũgerereri mwega me naguo:ũkumio wake-rĩ, ũtũũraga wĩ mũrũmu o kinya tene.GOOGAI Jehova!Gũkena nĩ mũndũ ũrĩa mwĩtigĩri Jehova,ũrĩa wĩkenagĩra o mũno nĩ ũndũ wa maathani make.Mbeũ yake ĩrĩtuĩkaga o ing’ara bũrũri-inĩ;andũ arĩa arũngĩrĩru, rũciaro rũao nĩ kũrathimwo rũrĩrathimagwo.Gwake gũikaraga kwĩ na ũrugarĩ o na ũtonga,naguo ũthingu wake ũtũũraga wĩ mũrũmu o kinya tene.Acio arũngĩrĩru-rĩ, nĩmoimagĩrĩrũo nĩ ũtheri me nduma-inĩ;o mũndũ muuma-andũ na wĩ na matha maingĩ na nĩ mũthingu.Mũndũ ũrĩa wĩkanaga uuma-andũ na akohoranĩra, ũcio no wega onaga,o ũrĩa ũtabaragĩra maũndũ make na kĩhooto.Amu gũtirĩ hingo angĩenyenyeka;mũndũ mũthingu nĩ wa gũtũũra aririkainwo o kinya tene.Ndangĩĩtigĩra ũhoro ũrĩa angĩigua mũũru;ngoro yake nĩĩĩkindĩire, ĩgakĩĩhoka o Jehova.Ngoro yake nĩ nũmie, ndangĩigua guoya,kinya akona ũrĩa endete harĩ arĩa me muku nake.Nĩatũire aitangaga, akaheaga arĩa aagi;ũthingu wake ũtũũraga ũrũmĩte o kinya tene;rũhĩa rũake no rũikarage rũambaraire nĩ ũrĩa ekĩrĩirũo.Mũndũ ũrĩa mwaganu arĩonaga ũguo, ngoro yake ĩthite;arĩhagaranagia magego, rĩrĩ rĩngĩ airĩrie;acio aaganu-rĩ, merirĩria mao no gũtoma magatoma.GOOCAI Jehova!Mũgoocei, inyuĩ ndungata ici cia Jehova,kĩgoocei rĩĩtwa rĩa Jehova.Rĩĩtwa rĩa Jehova rĩrotũũra rĩgathagwokuuma rĩu nginya tene na tene.Kuuma o irathĩro rĩa riũa nginya o ithũĩro rĩarĩo,rĩĩtwa rĩa Jehova rĩagĩrĩire o rĩgoocagwo.Jehova-rĩ, atũũgĩrĩte igũrũ rĩa ndũrĩrĩ ciothe,riri wake nĩ mũhĩtũku o igũrũ rĩa igũrũ.Nũ ũhaana ta Jehova Ngai witũ,ũcio wĩtũũgĩrĩire e kũu aikaire,O ũcio wĩnyihagia arorereriemaũndũ ma igũrũ o na ma gũkũ thĩ?Gũũkĩria nĩokĩragia mũndũ ũrĩa mũhũthũ, akamũruta tĩri-inĩ,o ũcio mwagi-rĩ, agakĩmuoya akamũruta kĩara-inĩ;Agatũma aikaranagie na anene,o ro hamwe na anene a kĩrĩndĩ kĩao.Atũmaga mũtumia arĩ thata agĩe na nyũmba,agatuĩka nyina wa ciana, agakenaga.Goocai Jehova!HINGO ĩrĩa Isiraeli moimire Misiri,nyũmba ya Jakubu rĩrĩa moimire gwa kĩruka gĩathiomaga-rĩ,Hĩndĩ ĩo kwa Juda nĩkuo gwatuĩkire handũ hake haamũre,gwa Isiraeli-rĩ, gũgĩtuĩka nĩkuo ũthamakĩro wake.Iria rĩrĩa inene nĩrĩonire ũguo, rĩkĩũra;rũũĩ rũa Jorodani naruo rũgĩcoka na thutha.Ithuri nĩciatũhatũhire ta ndũrũme,irĩma ikarũũgarũũga ta tũgondu.Kaĩ ũkĩonete atĩa, wee iria rĩrĩ, tondũ ũkũũra?o nawe Jorodani, tondũ ũragĩcoka na thutha?Na inyuĩ ithuri ici, na inyuĩ-rĩ, mũkĩonete kĩ, tondũ mũratũhatũha ta ndũrũme;inyuĩ irĩma, tondũ mũrarũũgarũũga ta tũgondu?Wee, thĩ ĩno-rĩ, no kĩinainage mbere ya ũthiũ wa Mwathani,ĩĩ-ni, mbere ya ũthiũ wa Ngai wa Jakubu,O we ũcio mũgarũri ndũmba ya ihiga ĩgatuĩka iria rĩa maĩ,ihiga o rĩrĩa rĩũmũ mũno rĩgagĩtuĩka gĩthima gĩa gũtherũkaga.TI ITHUĨ, Jehova, ti ithuĩ wagĩrĩirũu nĩ kũgoocithia,no rĩrĩ, kĩgoocithie rĩĩtwa rĩaku o rĩo,ũkĩmenyeke ũtugi waku, o na wĩhokeku ũrĩa wĩ naguo.Nĩ kĩ kĩngĩgĩtũma andũ a ndũrĩrĩ moragie,Ngai wao-rĩ, akĩrĩ ha?Na rĩrĩ, Ngai witũ arĩ o igũrũ;o ũrĩa endaga gwĩka noguo ekaga.Mĩhianano ĩo yao no betha na thahabu,o wĩra wa moko ma andũ.Tũnua ĩĩ natuo, na ndĩaragia;maitho ĩĩ naano, na ndĩonaga;Ĩĩ na matũ, na ndĩiguaga;ĩĩ na maniũrũ, na ndĩngĩigua mũnungo;Ĩrĩ o na moko, na ndĩngĩnyita kĩndũ;ĩĩ na magũrũ, na ndĩngĩĩtwara;o na kũnyuria ndĩngĩnyuria na mĩmero yayo.Arĩa mamĩthondekaga nĩ kũhaana makahaana o tayo;ĩĩ-ni, mũndũ o wothe ũmĩĩhokaga.Wee Isiraeli-rĩ, ĩhokage o Jehova!nĩwe ũteithio wao, o na nowe ngo yao.Inyuĩ nyũmba ya Haruni-rĩ, wĩhokagei o Jehova!nĩwe ũteithio wao, o na nowe ngo yao.Inyuĩ etigĩri Jehova-rĩ, wĩhokagei o Jehova!nĩwe ũteithio wao, o na nowe ngo yao.Jehova nĩatũririkanĩte; nĩarĩtũrathimaga:nyũmba ya Isiraeli-rĩ, nĩarĩmĩrathimaga;nyũmba ya Haruni-rĩ, nĩarĩmĩrathimaga.O acio etigĩri Jehova-rĩ, no arĩmarathimaga,arĩa matarĩ igweta o gwata arĩa marĩ.Jehova aromuongerera,inyuĩ o na ciana cianyu!Inyuĩ mũrĩ arathime nĩ Jehova,ũrĩa wombire igũrũ na thĩ.Igũrũ-rĩ, rĩo rĩene nĩ rĩa Jehova,nayo thĩ nĩ kũhe aheete ciana cia kĩrĩndĩ.Arĩa akuũ matigoocaga Jehova,gwata arĩa othe maikũrũkaga kũu ũkiri-inĩ;No ithuĩ-rĩ, nĩ ithuĩ tũrĩgathaga Jehovakuuma rĩu kinya o tene na tene.Goocai Jehova!NĨNYENDA Jehova, tondũ nĩaiguĩte mũgambo wakwa, agakĩigua ngĩmũthaitha.Kuona nĩaanyinamĩrĩirie gũtũ-rĩ,tondũ ũcio, matukũ makwa mothe nĩwe ndĩrĩthathayagia.Nderigicĩirio nĩ mĩgeto ya gĩkuũ,nganyitwo nĩ mĩtandiũko ya kwa-ngoma:nĩndonire mĩnyamaro o na kĩeha.Ngĩkaĩra rĩĩtwa rĩa Jehova, ngiuga atĩrĩ, Ĩ Jehova,ndagũthaitha, hatũra muoyo wakwa.Jehova-rĩ, nĩ muuma-andũ, na nĩ mũthingu;ĩĩ-ni, Ngai witũ nĩ wa matha maingĩ.Jehova nĩamenyagĩrĩra arĩa matarĩ ogĩ:nĩ kũhinyio ndahinyĩtio, nake agĩkĩ’honokia.Wee, ngoro yakwa-rĩ, cokerera ũhurũko waku,nĩ gũkorũo Jehova nĩagwĩkĩte wega mũno.Amu wee, Jehova, nĩũtharĩte muoyo wakwa gwĩ gĩkuũ,ũgakiria maitho makwa maithori,na nĩũgirĩtie magũrũ makwa mahigũrũo.Nĩndĩĩgendaga ndĩ ũthiũ-inĩ wa Jehovao mabũrũri-inĩ ma arĩa me muoyo.No ndetĩkĩtie ũhoro wake, o na rĩrĩa ndaaririe ngiuga, Nĩ’thĩnĩkĩte mũno!Na ngiuga atĩrĩ, nĩ ũrĩa ndatubunyĩkĩte,atĩ, Andũ othe no a maheni!Nĩ kĩ ngũthukĩra Jehova nakĩonĩ ũndũ wa wega wake wothe ũrĩa anjĩkĩte?Nĩ kuoya nguoya gĩkombe kĩrĩa kĩa ũhonokio,’thathaiye rĩĩtwa rĩa Jehova.Ngũkĩhingĩria Jehova mĩĩhĩtwa ĩrĩa ndehĩtire,kũhingia ndĩmĩhingie andũ ake othe marĩ ho.Arĩa marĩ ũiguano nake-rĩ, ikua rĩaonĩ ũndũ wĩ bata maitho-inĩ ma Jehova.Ĩ Jehova, ti-itherũ niĩ ndĩ ndungata yaku,ndĩ o ndungata yaku, mwana wa ngombo yaku ya mũndũ-wa-nja;wee-rĩ, nĩũnjohorete mĩhĩndo.No ngũrutĩre magongona ma gũcokia ngatho,ngĩthathaiye rĩĩtwa rĩa Jehova.Ngũkĩhingĩria Jehova mĩĩhĩtwa ĩrĩa ndehĩtire,kũhingia ndĩmĩhingie andũ ake othe marĩ ho,Nja-inĩ cia nyũmba ya Jehova,o thĩinĩ waku, wee Jerusalemu.Goocai Jehova!KĨGOOCEI Jehova, inyuĩ ndũrĩrĩ, mũrĩ inyuothe;kũraha mũmũrahe, inyuĩ andũ a iruka ciothe.Tondũ ũtugi wake nĩ kũneneha ũtũnenehagĩra;naguo ũhoro wa Jehova, o ũguo ũrĩ wa ma, nĩ wa tene na tene.Goocai Jehova!Ĩ GĨCOKERIEI Jehova ngatho, tondũ nĩ mwega;tondũ ũtugi wake nĩ wa tene na tene.A Isiraeli ta nĩmoige ũguo,atĩ ũtugi wake nĩ wa tene na tene.Nyũmba ya Haruni, ta nĩmoige ũguo,atĩ ũtugi wake nĩ wa tene na tene.Andũ arĩa etigĩri Jehova-rĩ, nĩmakiuge ũguo,atĩ ũtugi wake nĩ wa tene na tene.Ndakaĩire Jehova ndĩ hatĩka-inĩ: we Jehova-rĩ,akĩnjĩtĩka agĩkĩnjiga kũndũ kwariĩ.Jehova e mwena wakwa; ndingĩĩtigĩra:mũndũ-rĩ, nĩ atĩa angĩkĩhota kũnjĩka?Jehova e mwena wakwa o harĩ ateithia akwa:tondũ ũcio nĩngona ũrĩa nyendete harĩ andũ arĩa ma’thũire.Nĩ wega kũrahĩra Jehovagũkĩra kwĩhoka andũ.Nĩ wega kũrahĩra Jehovagũkĩra kwĩhoka anene.Ndacigĩrĩirio nĩ ndũrĩrĩ ciothe,na tondũ wa kwĩhoka rĩĩtwa rĩa Jehova nĩ kũheeria ndaiheeririe.Kũ’hĩtĩrĩra nĩcia’hĩtĩrĩire, ĩĩ-ni, o kũ’hĩtĩrĩra,na tondũ wa kwĩhoka rĩĩtwa rĩa Jehova nĩ kũheeria ndaiheeririe.Cianjigĩrĩirie o ta njũkĩ; rĩu ikĩrĩ horu ta mwaki wa mĩigua:tondũ wa kwĩhoka rĩĩtwa rĩa Jehova-rĩ, nĩ kũheeria ndaiheeririe.Wandurumire mũno nĩ getha ngũe,ĩndĩ Jehova nĩaakĩndeithirie.Jehova-rĩ, nĩwe hinya wakwa, na nowe gĩtũmi kĩa nyine,nake nĩ gũtuĩka atuĩkĩte ũhonokio wakwa.Hema-inĩ cia arĩa athingu nĩ mũgambo wa rũũhiũ kũrĩ, o wa gũkũngũĩra ũhonokio,atĩ, Guoko kwa ũrĩo kwa Jehova gwĩkaga maũndũ ma ũhoti!Guoko kwa ũrĩo kwa Jehova nĩgwĩtũũgĩrĩire;guoko kwa ũrĩo kwa Jehova-rĩ, gwĩkaga o maũndũ ma ũhoti!Niĩ gũkua-rĩ, ndigũkua, nĩ gũtũũra ngũtũũra muoyo,ng’anage mawĩko ma Jehova.Kũ’herithia, Jehova nĩa’herithĩtie o ma,no ndandekereirie ngue.’Hingũrĩrai ihingo cia ũthingu;ngũtonya thĩinĩ, ngacokerie Jehova ngatho!Kĩhingo gĩkĩ-rĩ, nĩ kĩa Jehova;arĩa athingu no-o marĩgĩtonyaga.Nĩ ngatho ngũgũcokeria, tondũ nĩũnyamũkĩirie,ũgagĩtuĩka ũhonokio wakwa.Ihiga rĩrĩa rĩaregirũo nĩ aakinĩrĩo rĩtuĩkĩte o rĩrĩa inene rĩa koine.Ũndũ ũcio uumĩte kwĩ Jehova,na nĩũgũtũgegia tũkĩwona.Mũthenya ũyũ nĩ Jehova ũtũmĩte ũgĩe;nĩtũcanjamũkei tũkĩũkenagĩra.Ĩ Jehova, twagũthaitha, tũhonokagie!Ĩ Jehova, twagũthaitha, tũma tũtũũre o tũgaacĩire!Mũrathimwo-rĩ, nĩ ũrĩa wa gũũka na rĩĩtwa rĩa Jehova!twĩ gũkũ nyũmba ya Jehova, inyuĩ nĩtwamũrathima.Jehova nowe Mũrungu, na nĩagĩtuonetie ũtheri:kĩohei kĩruti-igongona na mĩhĩndo, gĩkinyio hĩa-inĩ cia kĩgongona.Wee ũrĩ Mũrungu wakwa, no ngũcokerie ngatho;wee ũrĩ Ngai wakwa, nĩngũgũtũũgĩria.Ĩ gĩcokeriei Jehova ngatho, tondũ nĩ mwega;tondũ ũtugi wake nĩ wa tene na tene.GŨKENA-RĨ, nĩ arĩa matũũraga na mĩthiĩre mĩkinyanĩru,nĩo arĩa ageri njĩra ya kĩrĩra kĩa Jehova.Andũ gũkena no arĩa marũmagia maũira macio make,o arĩa mamũrongoragia na ngoro yothe.Nĩo arĩa matekaga waganu o na ũrĩkũ,tiga kũgera mageraga o njĩra ciake.Wee mwene nĩwatwathire tũiguage mataaro maku,tũkĩmamenyagĩrĩre o na kĩyo.Na arĩ korũo mĩthiĩre yakwa ĩkĩrĩ mĩkindĩru,ngakĩrũmagĩrĩra mĩtugo o ĩo waathanire!Hĩndĩ ĩo-rĩ, ndingĩgaconoka,nduĩkĩte atĩ maathani maku mothe nĩmo mbaragĩrĩra.Nĩ ngatho ndĩrĩgũcokagĩria ndĩ o na ngoro nũngĩrĩru,ngĩĩruta ngĩmenyaga matua maku o ũguo me ma kĩhooto.Mĩtugo ĩo mĩathane nĩwe, nĩndĩrĩmĩrũmagĩrĩra:nawe-rĩ, ndũgakĩndiganĩrie o biũ!Mũndũ mwanake-rĩ, nĩ atĩa angĩtũma mĩthiĩre yake ĩtuĩke mĩtheru?nĩ atĩrĩ, nĩ kũmĩmenyagĩrĩra kũringana na ũrĩa uugĩte.Niĩ nĩngũrongoretie na ngoro yakwa yothe:ndũkanakĩreke njange ndigane na maathani maku.Uuge waku nĩndĩwĩigĩire thĩinĩ wa ngoro yakwa,ndikanae gũkwĩhia.Wee Jehova, ũrokĩgathwo!kĩndutage mĩtugo ĩo wathanĩte.Niĩ-rĩ, nĩ kwĩrana njokaga kwĩrana na mĩromo yakwamatuĩro mothe ma kanua gaku.Njĩra ĩo ya maũira maku ndĩmĩiguagĩra wegagũkĩra ũtonga o ũrĩkũ kana ũrĩkũ.Mataaro maku nĩmo ndĩrĩtaranagia ũhoro wamo,ngĩbaragĩrĩre njĩra ciaku.Mĩtugo ĩo mĩathane nĩwe, noyo ndĩrĩĩkenagĩra nĩ ũndũ wayo;ndingĩriganĩrũo nĩ ũguo uugĩte.Niĩ, ndungata yaku, njĩka wega, ndũũre o muoyo,nĩguo ngĩmenyagĩrĩre ũhoro waku.’Humbũria maitho, ndĩĩoneremaũndũ ma magegania ndutĩte kĩrĩra-inĩ gĩaku.Niĩ ndĩ mũgeni gũkũ thĩ:ndũgakĩ’hithe maathani maku.Ngoro yakwa nĩ gũthuthĩka ĩthuthĩkĩte nĩ kwĩriragĩriamatuĩro maku o mahinda mothe.Arĩa egereri-rĩ, nĩ gũkũma ũmakũmĩte, magatuĩka athahu,acio a gũcanga matiganĩte na maathani maku.Njaũra kĩnyenyo, na kĩrario,amu ndũire nũmĩtie maũira marĩa maku.Gwata anene maanaikara makĩnjiragĩra,ĩndĩ ndungata ĩno yaku no gũtarania mĩtugo ĩrĩa waathanire.Ĩĩ-ni, maũira maku nĩmo mangenagia,magagĩtuĩka nĩmo a’hei kĩrĩra.Ngoro yakwa ĩgwataine o na tĩri:kĩrurumũkie muoyo wakwa kũringana na ũrĩa wanoiga.Nĩndakuonirie ikĩro ciakwa, nawe ũkĩnjokeria ũhoro:no kĩndutage mĩtugo ĩrĩa waathanire.Njiguithia ũrĩa njĩra ĩthiĩte ya mataaro macio maku,ngĩtaranagie maũndũ maku ũrĩa me magegania.Ngoro yakwa nĩ gũtwekũka ĩratwekũka nĩ ũndũ wa kĩeha:njĩkĩra hinya kũringana na ũrĩa wanoiga.’Thengeria njĩra ya ũrongo-rĩ,na tondũ wa wega waku ĩtĩkĩra kũ’heaga kĩrĩra gĩaku.Njĩra ya wĩhokeku nĩyo ’thurĩte;matua maku-rĩ, ndĩmaigĩte o mbere yakwa.Maũira macio maku ndũire ngwatanĩte o namo:Jehova, ndũkanakĩreke njonoke.Ndĩĩhanyũkaga o na njĩra ya maathani maku,wakorũo nĩwoneire ngoro yakwa mĩaramano.Jehova, nyonereria njĩra ya mĩtugo ĩrĩa mĩathane nĩwe,na niĩ no nũmanĩrĩre nayo o nginya gĩturi.Njĩkĩra mbuguĩro, na kĩrĩra gĩaku nĩndĩrĩkĩrũmagia,ĩĩ-ni, ndĩkĩmenyagĩrĩre na ngoro yakwa yothe.Tũma ’thiage na njĩra o ĩo ya maathani maku,amu nĩ gũkena ndĩĩkenagĩra nĩ ũndũ wamo.Erekeria ngoro yakwa na kũrĩ maũira macio maku,ĩtige kwerekera na harĩ ũhahami.Hũgũra maitho makwa matige kwĩrorera maũndũ matarĩ ma ma;rurumũkia muoyo wakwa ngĩthiaga o na njĩra ciaku.Ndungata ĩno yaku, mĩrũmĩrie uuge waku,ũrĩa ũkoniĩ ũhoro wa gũgwĩtigĩra.Njehereria kĩnyenyo kĩrĩa ndĩĩtigagĩra,nĩ amu matuĩro maku no mega.Atĩrĩrĩ, mataaro maku nĩmo ndũire ndĩĩriragĩria:kĩrurumũkie muoyo wakwa nĩ ũndũ wa ũthingu waku.Reke mĩtuganĩre yaku, wee Jehova, ĩkĩnginyĩrĩre,nginyĩrĩrũo nĩ ũhonokio waku kũringana o na uuge ũrĩa waku.Nĩguo ngagĩkoragwo ndĩ na ũndũ wa gũcokeria ũrĩa ũngĩnjuka,nĩ amu ũhoro ũcio waku noguo ndĩĩhokete.Ndũgagĩtunye kanua gakwa kiugo kĩrĩa kĩa ma o gũtunya,amu matua maku nĩmo ndũire ndĩĩrĩgĩrĩire.Na niĩ nĩngũtũũra ’menyereire kĩrĩra gĩaku o ro hĩndĩ ciothe nginya tene o na tene;Na ng’endage itarĩ na ũndũ ũkũ’hatĩka,nĩ gũkorũo nongoretie o ũmenyi wa mataaro macio maku.O na maũira macio maku-rĩ, ndĩrĩheanaga ũhoro wamo mbere-inĩ ya athamaki,na ndiconoke.Ngũtũũra ndĩĩkenagĩra nĩ ũndũ wa maathani maku,arĩ mo ngĩendete.O na kwarĩra nĩndĩrĩaragĩra maathani macio maku hĩ, akĩrĩ mo nyenda,na gũikara njikarage ngĩtarania maũndũ ma mĩtugo ĩo wathanĩte.Ririkanaga ũhoro ũrĩa werire ndungata ĩno yaku,nĩ gũtuĩka wee nĩũtũmĩte ngĩe na wĩrĩgĩrĩro.Ũndũ ũcio nĩũ’horeragia ndĩ mĩtandiũko-inĩ,nĩ amu uuge waku nĩguo ũrurumũkagia muoyo wakwa.Andũ arĩa egereri, kũndenda mandendete mũno,na ndirĩ ndakĩehũka ngatigana na kĩrĩra gĩaku.Ndirikanaga matuĩro maku, Jehova, marĩa ma tene-inĩ, ngenina ihooru.Nĩ’nyitagwo nĩ marakara marĩa maakanunĩ ũndũ wa arĩa aaganu, nĩo arĩa matiganĩte na kĩrĩra gĩaku.Mĩtugo ĩrĩa mĩathane nĩwe nĩyo ndũire nyinaga ndĩ mũciĩ ũyũ njikaire ndĩ mũgeni.Nĩndirikanaga rĩĩtwa rĩaku, Jehova, ũtukũ,ngakĩmenyagĩrĩra kĩrĩra gĩaku.Ũguo-rĩ, nĩguo nyonete,nĩ ũndũ ndũire nũmĩtie mataaro macio maku.Jehova, nĩwe rũgai rũakwa;wee nĩndĩkĩtie gwĩtuĩra atĩ mohoro marĩa uugĩte nĩmo ngũtũũra nũmĩtie.Ngũthaithĩte na ngoro yakwa yothe atĩ ũndugage:tũma wega waku ũnginyagĩre kũringana o na uuge ũrĩa waku.Ndĩĩciragia ũhoro wa mĩthiĩre yakwa,ngagĩcokia makinya makwa na kũrĩ maũira maku arĩ mo.Nĩ kũhiũha ’hiũhaga, itekũgonderera,ngakĩhiũha o kũmenyerera maathani macio maku.Ndanarigicĩrio nĩ mĩũgũ ya andũ arĩa aaganu,no kĩrĩra gĩaku ndirĩ ndariganĩrũo nĩkĩo.Ndĩrĩũkagĩra o ũtukũ gatagatĩ nĩ getha ngũcokerie ngathonĩ ũndũ wa ũrĩa matua maku me ma kĩhooto.Thiritũ yakwa no ya arĩa othe agwĩtigĩri,o acio mamenyagĩrĩra mataaro maku.Ũtugi waku, Jehova, ũiyũire gũkũ thĩ o kũiyũra:kĩndutage mĩtugo ĩrĩa waathanire.Ndungata ĩno yaku nĩũmĩĩkĩte o wega, wee Jehova,kũringana o na ũrĩa wanoiga.Kĩndutage gũkũũrana maũndũ wega o na kũmamenya,nĩ gũkorũo maathani maku niĩ nĩndĩmetĩkĩtie.Mbere itaanona thĩna nĩndahĩtagia,no rĩu uugo waku nĩndĩũmenyagĩrĩra.Wee wĩ mwega, na no wega wĩkaga:kĩndutage mĩtugo ĩrĩa waathanire.Andũ arĩa egereri nĩ gũ’thondekera ma’thondekeire maheni,no niĩ-rĩ, ngũtũũra nũmĩtie mataaro maku na ngoro yakwa yothe.Ngoro ciao-rĩ, inorete ta ngurunyu;niĩ, nĩ kĩrĩra gĩaku ndĩĩkenagĩra nĩkĩo.Kuonio thĩna kũu nyonetio nĩkũnjagĩrĩire,nĩ getha ndĩkĩĩrute mĩtugo ĩo waathanire.Kĩrĩra gĩa kanua gaku nĩ kĩega harĩ niĩgũkĩra ngiri cia thahabu na betha.Moko maku nĩmo maanyũmbire na magĩ’thondeka ũguo ndariĩ:kĩnjĩtĩire mbuguĩro, ndĩkĩĩrute maathani maku.Arĩa agwĩtigĩri marĩnyonaga magakena,nĩ ũndũ ũhoro waku noguo ndĩĩrĩgĩrĩire.Jehova, nĩnjũĩ atĩ matuĩro maku nĩ ma kĩhooto,na kũnyonia ũnyonetie thĩna no tondũ wĩ mwĩhokeku.Ta kĩreke ũtugi waku ũtuĩke nĩguo ũkũ’nyamarũra,kũringana na uuge waku ũrĩa werire ndungata ĩno yaku.Matha maku ta nĩmanginyĩrĩre, nĩ getha ngĩtũũre,nĩ tondũ kĩrĩra gĩaku nĩkĩo kĩngenagia.Arĩa egereri-rĩ, maroconoka, amu nĩ ũrongo mainamanĩtie ũhoro wakwa naguo,no niĩ-rĩ, nĩ mataaro maku ndĩrĩtaranagia.Andũ arĩa agwĩtigĩri nĩmanjerekere,na nĩmegũkĩmenya ũguni wa maũira macio maku.Tũma ngoro yakwa ĩtuĩke nginyanĩru ũhoro-inĩ wa mĩtugo ĩrĩa mĩathane nĩwe,nĩ getha niĩ ndikanaconoke.Ngoro yakwa nĩ kũũrũo yũrĩtwo nĩ hinya nĩ kwĩrirĩria ũhonokio waku, no niĩ-rĩ’,ũhoro waku noguo ndĩĩrĩgĩrĩire.Maitho makwa nĩ kũira mairĩte nĩ ũrĩa ndũire ndoragĩrĩria uuge ũcio waku,o ngĩũragia atĩrĩ, Nĩ rĩ ũgakĩ’nyamarũra?Amu ’haanĩte ta mondo ya rũũa ĩrĩa itũire ndogo-inĩ,ĩndĩ ndingĩriganĩrũo nĩ mĩtugo ĩrĩa waathanire.Matukũ ma ndungata ĩno yaku makĩrĩ maigana?arĩa mathingatanĩte na niĩ, nĩ rĩ ũrĩmakinyĩria ituĩro?Andũ arĩa egereri nĩmanyenjeire marima ma kũndekia,nĩo arĩa mateerekanagĩrĩria na kĩrĩra gĩaku.Maathani maku mothe nĩ mehokeku:o no ũrongo ma’thingatagia; wee, ndeithia!Maratigarĩtie hanini ma’nine njehere gũkũ thĩ,no mataaro maku ndinagĩtigana namo.Kĩrurumũkie muoyo wakwa kũringana o na ũtugi waku,na niĩ, ũira wa kanua gaku, nĩndĩĩkĩũmenyagĩrĩra.Gwata o tene na tene, Jehova,ũhoro waku ũtũũraga wĩ mũhandĩku kũu igũrũ.Wĩhokeku waku nĩ wa njiarũa na njiarũa:thĩ nĩwe ũmĩrũmĩtie, nayo ĩgagĩikara o ho.Gũikarĩte o ũguo kinya ũmũthĩ kũringana na matua marĩa watuire,nĩ tondũ indo ciothe no ndungata ciaku.Guca ngenagio nĩ kĩrĩra gĩaku-rĩ,nĩ gũthira ingĩanathira nĩ gũtandiũka.Niĩ ndirĩ hĩndĩ ngariganĩrũo nĩ mataaro macio maku,amu nĩmo ũrurumũkĩtie muoyo wakwa namo.Ndĩ waku niĩ, ’honokia,nĩ gũkorũo nongoretie o mataaro macio maku.Andũ arĩa aaganu nĩmanjohagĩria nĩguo ma’nine,no niĩ-rĩ, ndĩrĩĩcũranagia o ũhoro wa maũira maku.Ũndũ o wothe, o na wĩ mũkinyanĩru, nĩnyonete atĩ wĩ na mũhaka,no rĩrĩ, watho waku waramĩte o kwarama.Kĩrĩra gĩaku-rĩ, kaĩ nĩndĩkĩendete-ĩ!ndindaga ngĩtarania ũhoro wakĩo mũthenya wothe.Maathani maku matũmaga njũhĩge gũkĩra thũ ciakwa,nĩ gũkorũo maikaraga harĩ niĩ o hingo ciothe.Ndĩ na ũgerereri kũrĩ arĩa othe anduti ũhoro,amu nĩ maũira maku ndaranagia ũhoro wamo.Ndĩ mũtaũku gũkĩra athuri arĩa akũrũ,nĩ ũndũ ndũire o nũmĩtie mataaro maku.Nĩndigagĩrĩria magũrũ makwa matikanakinye njĩra njũru o na ĩrĩkũ,nĩ getha ’menyagĩrĩre ũhoro ũrĩa uugĩte.Matuĩro maku niĩ ndirĩ ndehũka ngĩtigana namo,nĩ gũkorũo wee mwene nĩwe ũtũire ũndutaga.Ciugo ciaku, ii karakara yakwa-rĩ,ĩ itikĩrĩ mũcamo mwega! ii kanua gakwa nĩikĩrĩte ũũkĩ!Tondũ wa mataaro maku nĩndĩĩgĩagĩra na mbuguĩro,na tondũ ũcio ngagĩthũũra njĩra o yothe ya ũrongo.Ũhoro waku nĩ tawa ũmũrĩkagĩra makinya makwa,nĩ ũtheri ũrĩa ũnyonagia njĩra.Kwĩhĩta nĩndĩĩhĩtĩte, na ũhoro ũcio ngaũgwatĩria,atĩ matua maku, o ũguo me ma kĩhooto, nĩndĩrĩmamenyagĩrĩra.Gũthĩnio nĩ’thĩnagio mũno:Jehova, rurumũkia muoyo wakwa kũringana o na ũrĩa wanoiga.Ta ĩtĩkĩra mahaki ma kanua gakwa, Jehova, maya ngũruta o na mwĩendero,nawe ũkĩ’menyithagie matua macio maku.Muoyo wakwa ndũire ndĩũgwatĩrĩirie na hĩ,ĩndĩ kĩrĩra gĩaku ndingĩriganĩrũo nĩkĩo.Andũ arĩa aaganu nĩmaandegeire mũtego,na ndiigana kũhĩtia njĩra ya mataaro macio maku.Maũira maku-rĩ, matuĩkĩte igai rĩakwa rĩa nginya tene,amu nĩmo matũmaga ngoro yakwa ĩkenage.Ngoro yakwa ndĩmĩerekeirie gwĩkaga mĩtugo o ĩo wathanĩte,njĩkage o yo nginya tene, ĩĩ-ni, o nginya ithirĩro.Andũ a ngoro igĩrĩ-rĩ, gũthũũra nĩndĩmathũire,no kĩrĩra gĩaku-rĩ, nĩkĩo niĩ nyendete.Wee nĩwe wĩhitho wakwa o na ngo yakwa;ũhoro ũrĩa uugĩte noguo ndĩĩrĩgĩrĩire.Njehererai, inyuĩ eki ũũru,nĩguo ngĩrũmagie maathani ma Ngai wakwa.Wee, ’nyitagĩrĩra, kũringana na uuge ũcio waku, nĩ getha ngĩtũũre;wĩrĩgĩrĩro ũyũ wakwa-rĩ, ndũkanareke ũnjonore.Ũndiiragĩrĩre, njikarage ndĩ mũhonoku,ndũũre o nũmbũĩtie mĩtugo ĩrĩa waathanire.Arĩa othe macangaga matiganĩte na mĩtugo ĩo yaku-rĩ, wee nĩ gũtemba ũmatembete,amu kwĩhenia kũu mehenagia nakuo nĩ kwa ũrongo.Nĩ kũhakũra ũhakũraga acio aaganu a thĩ othe ũkamate ta nganga cia ũturi:tondũ ũcio-rĩ, nĩkĩo ngĩendete maũira marĩa maku.Mwĩrĩ wakwa nĩũringagwo nĩ thithi nĩ ũndũ wa guoya waku,o na matuĩro macio maku ngakĩmetigagĩra.Niĩ maũndũ marĩa ndũire njĩkaga no marĩa ma kĩhooto,o marĩa ma ũthingu: ndũgakĩndekererie arĩa ma’hinyagĩrĩria.Ndungata ĩno yaku, mĩgwatie ithaga rĩa atĩ nĩũrĩmĩĩkaga wega;tiga kũreka nduĩke wa kũhinyagĩrĩrio nĩ andũ acio egereri.Maitho makwa nĩ kũira mairĩte nĩ ũrĩa ndũire ndoragĩrĩria ũhonokio waku,o ngĩetagĩrĩra uuge ũrĩa waku wa ũthingu.Ndungata yaku, mĩĩkage ta ũrĩa ũringaine na ũtugi waku,na ũndutage mĩtugo ĩrĩa mĩathane nĩwe.Tondũ ndĩ o ndungata yaku-rĩ, njĩkĩra mbuguĩro,nĩ getha ’hotage kũmenya ũguni wa maũira marĩa maku.Hingo nĩ nginyu Jehova eke ũndũ,nĩ gũkorũo andũ nĩmathahĩtie kĩrĩra gĩaku.Tondũ ũcio nĩ kwenda niĩ ngĩendete maathani makuo na gũkĩra thahabu, gwata o ĩrĩa njega mũno.Na nĩkĩo nyonaga atĩ mataaro maku mothe no marũngĩrĩru,na ngathũũra njĩra o yothe ya ũrongo.Maũira maku-rĩ, me kĩgeganio mũno:nĩkĩo ngoro yakwa ĩmarũmagia.Mohoro maku magĩtaũrũo nĩmarehage ũtheri;kũũhĩgia nĩmohĩgagia ũrĩa ũtarĩ mũũgĩ.Njathamĩtie kanua o na ngatuumatuuma ngoro,nĩ amu nĩ kwĩrirĩria ndĩĩrirĩirie maathani maku mũno.Njerekera, ũnginyĩrie wega waku,ta ũrĩa endi rĩĩtwa rĩaku magĩrĩirũo nĩ gwĩkwo.Rũngagĩrĩria makinya makwa na uuge waku,ndikanatuĩke wa gwathagwo nĩ waganu o na ũrĩkũ.Ngũũra ũndute ũhinyanĩrĩria-inĩ wa andũ,na niĩ mataaro maku ngũtũũra o ndĩmamenyereire.Tũma ũthiũ waku waragĩre ndungata ĩno yaku,ũkĩndutage mĩtugo ĩo wathanĩte.Maitho makwa manyũrũrũkagia maĩ maigana ta rũũĩ,nĩ ũndũ andũ matimenyagĩrĩra kĩrĩra gĩaku.Wee, Jehova, wĩ mũthingu,na matua maku no marũngĩrĩru.Maũira marĩa maku ũmaathanĩte o na ũthinguna wĩhokeku o ũrĩa mũnene.Kĩyo kĩrĩa ndĩ nakĩo no kũnjũraga,nĩ ũndũ a-muku akwa nĩmariganĩirũo nĩ mohoro maku.Uuge waku-rĩ, nĩ ũrĩa mũthuranĩre o mũno,na niĩ ndungata yaku nĩ kwenda ndĩkĩwendete.Ndĩ wa gĩikaro kĩnyinyi, o na ngaagĩrũo bata,no rĩrĩ, mataaro maku ndingĩriganĩrũo nĩmo.Ũthingu waku nĩ uthingu wa tene na tene,kĩrĩra gĩaku nakĩo no ũhoro ũrĩa wa ma.Nĩnginyĩrĩirũo nĩ mĩnyamaro o na ruo rũa ngoro,no ningĩ maathani maku-rĩ, nĩmo mangenagia.Maũira maku no ma ũthingu kinya tene na tene:kĩnjĩkĩre mbuguĩro, na nĩngũtũũra muoyo.Njĩtanĩte na ngoro yakwa yothe; ĩ Jehova, nyamũkĩria:mĩtugo ĩrĩa mĩathane nĩwe, nĩyo ndĩrĩrũmagia.Nĩ na kũrĩ we njĩtanĩte; kĩ’honokie,maũira macio maku ndĩkĩmamenyagĩrĩre.Njũkagĩra tene mũno o gũtaanakĩa, ngakũrĩrĩra,ngaikara o njĩrĩgĩrĩire atĩ nĩũkũhingia ũhoro waku.Maitho makwa makoragwo maramũkĩte ngahĩtaga matuanĩra ma macamu ma ũtukũ,nĩ getha uuge waku ndĩũtaranagie.Ndũkĩigue mũgambo wakwa kũringana o na ũtugi waku;rurumũkia muoyo wakwa, Jehova, kũringana na ũguo matuĩro maku matariĩ.Arĩa marũmagĩrĩra uungumania nĩmara’thengerera:acio-rĩ, kĩrĩra gĩaku nĩmatiganĩte nakĩo hanene.Wee, Jehova, nĩwe ũkĩnjikaraga hakuhĩ,namo maathani maku mothe no ma ma.Kuuma o tene nĩ’menyete nĩ ũndũ wa maũira makuatĩ ũmahandĩte me ma gũtũũra nginya tene na tene.Ta rora thĩna ũrĩa nyonete, ũgĩ’thare harĩ guo,nĩ amu kĩrĩra gĩaku niĩ ndiriganagĩrũo nĩkĩo.Cira wakwa njirĩrĩra, ũngũũre;rurumũkia muoyo wakwa kũringana o na uuge ũrĩa waku.Arĩa aaganu-rĩ, ũhonokio nĩũmaraihĩrĩirie,tondũ matirongoragia mĩtugo ĩrĩa waathanire.Matha maku, Jehova, nĩ manene mũno:rurumũkia muoyo wakwa kũringana na ũguo matuĩro maku matariĩ.Arĩa mathingatanaga na niĩ nĩ aingĩ, o acio a-muku akwa;na maũira maku-rĩ, ndirĩ ndakĩehũka harĩ mo.Nĩnyonete andũ arĩa mĩgarũka, ngaira ngoro nĩo,nĩ ũndũ uuge waku matimenyagĩrĩra.Mataaro maku ta kĩrore ũrĩa niĩ ndĩmendete;rurumũkia muoyo wakwa, Jehova, kũringana o na ũtugi waku.Ũhoro wothe ũrĩa uugĩte-rĩ, mũigana waguo no ma;itua rĩaku o rĩrĩkũ, o ũguo rĩĩ rĩa kĩhooto, no rĩa tene na tene.’Thingatanĩtwo na niĩ nĩ anene hatarĩ na gĩtũmi,no rĩ’, ngoro yakwa ĩtũire ĩguoyoheire o mohoro maku.Uuge waku-rĩ, ndĩũkenagĩrao ta mũndũ wĩgĩĩrĩire na mataha manene.Ũrongo ndĩũthũire ngaũnyira;kĩrĩra gĩaku nĩkĩo nyendete.Nĩngũgoocaga o mũthenya maita mũgwanja,nĩ ũndũ wa ũrĩa matuĩro maku me ma kĩhooto.Arĩa menda kĩrĩra gĩaku matũũraga na thayũ mũnene,na gũtirĩ ũndũ monaga ũngĩmahĩnga.Niĩ ndũire njĩrĩgĩrĩire ũhonokio waku, Jehova,na maathani maku nĩmo njĩkaga.Maũira macio maku-rĩ, ngoro yakwa ĩtũire o ĩmamenyereire,na kũmenda ngamenda o mũno.Niĩ mataaro maku, o gwata maũira, nĩmo ’menyagĩrĩra,amu-rĩ, mĩthiĩre yakwa yothe ĩrĩ o mbere yaku.Kayũ gakwa ta reke gathengerere harĩ wee, Jehova;kĩnjĩkĩre mbuguĩro kũringana na ũrĩa woigire.Ũgũthaithi ũyũ wakwa reke ũkinye o harĩ wee;ndeithũra kũringana o na uuge ũcio waku.Mĩromo yakwa nĩĩheanage ũhoro wa gĩkũgooca,nĩ ũndũ no ũtũire ũndutaga mĩtugo ĩrĩa waathanire.Uuge waku, rũrĩmĩ rũakwa kũina nĩrũkĩũinagĩre,tondũ maathani maku mothe no ma ũthingu.Reke guoko gwaku gũkoragwo kwĩhaarĩirie kũndeithia,amu mataaro maku nĩmo niĩ ndĩĩthurĩire.Ndũire o ndĩĩriragĩria ũhonokio waku, Jehova,ningĩ kĩrĩra gĩaku nokĩo kĩngenagia.Ngoro yakwa ĩrotũũra, nĩguo ĩkũgoocage,namo matuĩro maku nĩmatũũre o mandeithagia.Ndururĩte ta mbũri yũrĩte; gĩcarie ndungata yaku,amu niĩ, ndirĩ hingo ndiganagĩrũo nĩ maathani maku.NDAGĨA hatĩka-inĩ-rĩ, ndakaĩire Jehova,nake akĩnyamũkĩria.Jehova-ĩ, teithũra ngoro yakwa harĩ mĩromo ĩrĩa ya maheni,na harĩ rũrĩmĩ rũrĩa rũhinga.Ũkũheo kĩ, ningĩ nĩ ũndũ ũrĩkũ wagĩrĩirũo nĩ kuonganĩrĩrio nakĩo,wee rũrĩmĩ rũrũ rũa ũhinga?Nĩ rĩrĩ, nĩ mĩguĩ mĩnore ya njamba, gwata makara ma mũkoigo me mwaki mũno.Kaĩ ndĩ wa mũtino-ĩ, kuona ndũire ũgeni-inĩ gũkũ Meseki,na ngaikara hema-inĩ cia Kedaru!Nĩ hingo ndaya mũno ngoro yakwa ĩikarĩte kwa ũrĩa ũthũire thayũ.Niĩ nyendaga thayũ,na ndamaarĩria, o makenda o mbaara.NĨNGŨTIIRA maitho ndorererie irĩma-inĩ:ĩ ũteithio wakwa ũgũkiuma na kũ?Ũteithio wakwa-rĩ, uumaga kwĩ Jehova,ũrĩa wombire igũrũ na thĩ.We ndarĩ hĩndĩ angĩreka kũgũrũ gwaku gũtirũke:ũcio mũmenyereri waku ndarĩ hingo angĩcũnga.Mũmenyereri wa Isiraeli-rĩ,ndarĩ hingo angĩcũnga kana ahĩtwo nĩ toro.Jehova nĩwe mũkũmenyereri;Jehova-rĩ, nĩ kĩĩgunyĩ harĩ wee, mwena waku wa ũrĩo.Mũthenya, wee ndũngĩringĩka nĩ riũa,kana ũtukũ ũringĩke nĩ mweri.Ũũru wothe nĩ Jehova ũrĩkũriragĩra;muoyo waku nĩarĩũmenyagĩrĩra.Ũkiumagara ũthiĩ, na ũgĩcoka na mũciĩ, Jehova no arĩkũmenyagĩrĩra,kuuma rĩu nginya tene na tene.NĨ GUKENA ndĩrakenire maanjĩra tũthiĩ nyũmba-inĩ ya Jehova.Magũrũ maitũ rĩu nĩkuo marũngiĩ,ihingo ciaku na thĩinĩ, wee Jerusalemu;Jerusalemu, o wee wakĩtwota gĩtũũro gĩtumaine o wega.Nĩkuo mĩhĩrĩga ĩthiaga ĩkĩambatagĩrĩra, mĩhĩrĩga o ĩo ya Jehova:nĩ ũira harĩ Isiraeli, ĩgĩthiaga kuo gũcokeria rĩĩtwa rĩa Jehova ngatho.Nĩ gũtuĩka nĩkuo kwaigĩtwo itĩ iria cia cira,itĩ cia ũnene, o iria cia mbarĩ ya Daudi.Kĩhoerei Jerusalemu thayũ:arĩa wee makwendete-rĩ, marotũũra magaacĩirũo.Gwaku o ũguo kũirigĩtwo kũroikara o thayũ,thĩinĩ wa nyũmba ciaku cia ũnene kũrotũũra gwĩ kũhoro.Tondũ wa andũ aitũ, o na arata arĩa tũikaranagia nao,ngũkiuga atĩrĩrĩ, Thĩinĩ waku kũrotũũra o na thayũ!Tondũ wa nyũmba ya Jehova Ngai witũ-rĩ,ndĩĩgũcaragĩria o maũndũ ma wega.WEE NĨWE ndiirĩire maitho,o wee ũikaire thĩ kũu igũrũ.Atĩrĩrĩ, o ta ũrĩa maitho ma ndungata maroragĩrĩria guoko kwa mũthuri ũrĩa ũciathaga,ningĩ ta ũrĩa maitho ma mũirĩtu ndungata maroragĩrĩria guoko kwa mũtumia mwene,no taguo maitho maitũ maroragĩrĩria Jehova Ngai witũ,o nginya agatũkinyĩria wega wake.Tũkinyĩrie wega waku, Jehova, gĩtũkinyĩrie wega waku,amu tũrĩ ahũnie kĩrario o kũhũnio.Ngoro ciitũ kũhũna ihũnĩte o mũno ndendwa cia arĩa maikaraga o mearaganĩtie,andũ acio a ngũrũ-rĩ, tũgakĩhũna kĩrario kĩao o kũhũna.TIGA arĩ Jehova ũrarĩ mwena witũ,Isiraeli ta nĩmakiuge ũguo;Tiga arĩ Jehova ũrarĩ mwena witũrĩrĩa andũ maratũũkĩrĩire,Nĩmangĩratũmeririe tũrĩ o muoyohĩndĩ ĩo marakara mao maratwakanĩire ta mwaki;Nĩ kũhubwo tũngĩrahubirũo nĩ maria,mĩoyo iitũ ĩngĩraagararirũo nĩ mũiyũro;Maria macio megũgũmi nĩmangĩraagararire igũrũ rĩa mĩoyo iitũ.Jehova we arogathwo!nĩ ũndũ ndanatũrekereria tũtuĩke a gũtamburũo nĩ magego mao.Muoyo witũ ũrĩ kũhonoka ta nyoni ĩhonokete mũtego-inĩ wa arĩa maitegaga;mũtego watuĩka, ithuĩ twakĩhonoka.Gũteithio gwitũ kuumaga harĩ rĩĩtwa rĩa Jehova,ũrĩa wombire igũrũ na thĩ.ARĨA mehokete Jehovamatariĩ ta kĩrĩma gĩa Zayuni, ũrĩa gĩtangĩenyenyeka, no gũtũũra gĩĩ gĩa gũtũũra o nginya tene.O ta ũguo irĩma irigicĩirie Jerusalemu-rĩ,noguo Jehova arigicĩirie kĩrĩndĩ gĩake,gwata rĩu nginya mĩndĩ na mĩndĩ.Amu mũthĩgi ũrĩa wa ũmaramari ndũgũtũũra ũmamĩire iringa rĩrĩa rĩringithĩtio arĩa athingu o gũtũũra,acio athingu matikae gũtambũrũkia moko mao maitĩke gwĩka waganu.Ĩ Jehova, andũ arĩa ega, mekage o wega,o acio a ngoro nũngĩrĩru.No rĩrĩ, arĩa mehũkaga magakĩgera njĩra ciao njogomu-rĩ,acio, Jehova nĩ gũtwaranĩria akamatwaranĩria hamwe na arĩa eki maũndũ ma waganu.Gwa Isiraeli kũrotũũra o thayũ!RĨRĨA Jehova aagarũrire a Zayani arĩa atahe akĩmainũkia-rĩ,twahaanire ta andũ mekũrota.Tũnua twitũ hĩndĩ ĩo tũkĩiyũra mĩtheko,nĩmĩ ciitũ igakĩiyũra mũkũngũiyo:hĩndĩ ĩo ndũrĩrĩ-inĩ gũgĩkĩĩranwo atĩrĩ,Jehova nĩekĩire andũ aya maũndũ manene!Ĩĩ-ni, nĩ maũndũ manene Jehova aatwĩkĩire,na ithuĩ nĩtũgũkena nĩ ũndũ wamo.Ĩ Jehova, kĩrĩkie kũgarũra atahwo aitũ mainũke,ta ũrĩa njũĩ cia Gũthini icokaga kũiyũra.Arĩa marahanda na maithori makagetha o magĩkũngũyagia.Mũndũ o na angĩthiĩ akĩrĩraga, akuuĩte mbegũ agĩcihandaga,gũcoka agacoka agĩkũngũyagia, e na itĩa ciake cia ngano.TIGA nyũmba yakirũo nĩ Jehova-rĩ,amĩaki marutaga wĩra wa tũhũ;itũũra-rĩ, guca rĩmenyereirũo nĩ Jehova,mũrangĩri araaraga ehũgĩte o ro mana.Nĩ tũhũ kũrokaga gũũkĩra o rũcinĩ tene, ningĩ mũgatukagĩrũo ũguo mũgĩkoma,na mũkarĩaga o irio cia mĩnoga:we endwa ake nĩamaheaga o na rĩrĩa me toro.Ciana-rĩ, nĩ igai riumaga kwĩ Jehova;maciara ma nda nĩ ngerenwa.Ta mĩguĩ ĩĩ guoko kwa njamba,noguo ciana itariĩ iria mũndũ aciarĩte e mũnyinyi.Gũkena-rĩ, nĩ mũndũ ũrĩa thiaka wake ũiyũire ta ũguo;o matingĩconokarĩrĩa megũcira na thũ ciao thome-inĩ.GŨKENA-RĨ, nĩ mũndũ o wothe mwĩtigĩri Jehova,o ũrĩa ũgeraga njĩra ciake.Kĩrĩa ũnogeire na moko maku-rĩ, wee nĩũrĩkĩrĩaga;gũkena nĩwe ũrĩkenaga, na gũtũũra ũtũũre o na wega.Mũtumia waku egũikara ta mũthabibu ũrĩa mũciari mũno e kũu nyũmba yaku thĩinĩ;ciana ciaku nacio ituĩke ta mĩtamaiyũ ya mũmerano ĩthiũrũrũkĩirie metha yaku.Onei, nĩ ta ũguo mũndũ arĩrathimagwo,ũrĩa mwĩtigĩri Jehova.Jehova arokũrathima arĩ Zayuni,wonage wega wa Jerusalemu matukũ maku mothe ma gũtũũra muoyo.Ĩĩ, o na nĩũkona ciana cia ciana ciaku.Gwa Isiraeli kũrotũũra o thayũ!NĨ KAINGĨ maana’nyamaria kuuma ndĩ o mũnyinyi,Isiraeli ta nĩakiuge ũguo;Nĩ kaingĩ maana’nyamaria kuuma ndĩ o mũnyinyi,na matikĩrĩ maa’hoota.Arĩa arĩmi na mũraũ nĩmaanĩmire mũgongo;mĩkururo yao nĩ kũraihia maamĩraihirie.Jehova no mũthingu;mĩhĩndo ya arĩa aaganu nĩakĩmĩtinangĩtie.Maroconoka, macokio na thutha,acio othe mathũire Zayuni!Nĩmatuĩke ta nyeki ĩrĩa ĩmerete nyũmba igũrũ,ĩhohaga o ĩtanatumũka;O ĩrĩa mũtui atangĩiyũria ngundi,nake muohi wa itĩa atangĩiyũria gĩthũri.Nao arĩa mahĩtũkagĩra ho matangiuga atĩrĩ,Kĩrathimo kĩa Jehova kĩrogĩa na inyuĩ;nĩtwakĩmũrathima na rĩĩtwa rĩa Jehova!JEHOVA, ngũkaĩire ndĩ o kũrĩa kũriku mũno.Mwathani, kĩigue mũgambo wakwa,ta kĩreke matũ maku mathikĩrĩrie mũgambo wakwa wa gũgũthaitha.Wee, Jehova-rĩ, ũngĩtindaga ũkĩgera mawaganu,nũ, Mwathani, ũngĩgĩĩtiirĩrĩria?No rĩ’, harĩ wee he na wohanĩri,nĩguo ũgĩtũũre wĩtigĩrĩtwo.Ndũire o njetereire Jehova, ngoro yakwa ĩkamwetagĩrĩra,ngerĩgĩrĩra ũhoro ũrĩa aanoiga.Ngoro yakwa ĩroragĩrĩria Mwathanigũkĩra ũrĩa arangĩri maroragĩrĩria gũkĩe,ĩĩ-ni, gũkĩra ũrĩa arangĩri maroragĩrĩria gũgĩkĩe.Ĩ Isiraeli-ĩ, wĩrĩgagĩrĩre o Jehova,amu Jehova-rĩ, harĩ we he na ũtugi,ningĩ harĩ we harĩ o na ũkũũri mũingĩ.Na gũkũũra nĩwe ũgekũũrĩra Isiraeliharĩ mawaganu make mothe.JEHOVA, ngoro yakwa ti ya kwĩgatha, na maitho makwa ti ma ngũrũ;o na ndihang’agĩra maũndũ marĩa manene,kana mohoro mangĩrũkĩte.Ngoro yakwa nĩndĩmĩkirĩtie na ngamĩhoreria;o ta kaana gakuue nĩ nyina, karĩa gatuithĩirio iria,harĩ niĩ ngoro yakwa no ta mwana ũtuĩte iria.Ĩ Isiraeli-ĩ, wĩrĩgagĩrĩre o Jehova,kuuma rĩu kinya tene na tene.Ĩ JEHOVA, ririkana ũhoro wa Daudi,mĩtangĩko yothe ĩrĩa onire;Ũririkane ũrĩa ehĩtire harĩ Jehova,agĩkĩĩgirithia harĩ Kĩhoti ũcio wa Jakubu:Niĩ-rĩ, ndigatonya hema, nĩyo nyũmba yakwa,na ndikahaica kĩrumia gĩakwa kĩa ũrĩrĩ;Maitho makwa-rĩ, ndikareka mone toro,kana imone ciakwa icũnge,O nginya ngonera Jehova handũ ha gũikara,o we Kĩhoti wa Jakubu ngorũo ndĩmuoneire gĩtũũro!Nĩ kũigua twaiguire atĩ rĩtũire Efiratha,tũkĩrĩkora mĩgũnda ya mũtitũ-inĩ.Nĩtũgakĩingĩre gĩikaro-inĩ gĩake!nĩtũinamĩrĩre gĩturũa-inĩ kĩa makinya make.Arahũka, Jehova, ũgĩtonye kĩhurũko-inĩ gĩaku,wee, o na ithandũkũ rĩrĩ rĩa hinya waku!Athĩnjĩri aku ta nĩmehumbe ũthingu;andũ arĩa maiguaine nawe nĩmakũngũiye nĩ gũkena!Tondũ wa ndungata yaku Daudi-rĩ,tiga kũhutatia ũthiũ wa ũrĩa waku mũitĩrĩrie-maguta.Jehova nĩehĩtire akĩrĩkĩria Daudi na ma,na ũhoro ũcio ndangĩũgarũrĩra,akiuga, Gĩtĩ gĩaku kĩa ũnene nĩ arĩa a gũciarũo nĩ mwĩrĩ waku ngagĩikaragĩria.Ariũ aku mangĩtũũra mamenyereire kĩrĩkanĩro gĩakwa,gwata maũira makwa marĩa ngamarutaga-rĩ,ariũ ao o nao magaikaragĩra gĩtĩ kĩu gĩaku kĩa ũnene tene o na tene.Nĩ gũtuĩka Jehova nĩethurĩire Zayuni,nĩ kwĩendera aakwĩendeire gũgĩtuĩka gĩtũũro gĩake:Gũkũ nĩkuo kĩhurũko gĩakwa o nginya tene;nĩkuo ngũtũũra, tondũ nĩ kwenda ndĩkwĩendeire.Ũmathi wakuo nĩ kũrathima ndĩĩũrathimaga mũno;ngĩa ciakuo nĩ kũhũnia ndĩrĩcihũnagia irio.Athĩnjĩri-Ngai akuo ngũmahumba ũhonokio,na andũ akuo, acio tũrĩ ũiguano nao, no matũũre makũngũyagia nĩ gũkena.Nĩkuo ngatũma rũhĩa rũa Daudi rũthundũkĩre;ũcio wakwa mũitĩrĩrie-maguta nĩ tawa ndĩmũigĩire wa gwakanaga.Thũ ciake nĩ kũhumba ngacihumbaga njono,nowe mwene, thũmbĩ yake ya ũnene nĩ kũgaacĩra ĩkagaacĩra ĩrĩ mũtwe wake.NĨ ŨHORO mwega atĩa, o na wĩ gĩkeno atĩa,andũ arĩa marĩ amwe gũikarangia o maiguaine!No ta maguta mathaka me mũtwe,makĩnyũrũrũkania na nderu, o nderu ya Haruni,magakĩnyũrũrũka nginya ngingo-inĩ ya kanjũ yake;Ningĩ ta ireera rĩa Herimoni,rĩrĩa rĩgũagĩra irĩma cia Zayuni:amu nĩkuo Jehova aathanĩrĩire kĩrathimo,na nĩkĩo muoyo wa tene na tene.TA KĨGATHEI Jehova, inyuothe ndungata cia Jehova,inyuĩ a kũrũgamaga thĩinĩ wa nyũmba ya Jehova ũtukũ.Arai hĩ mũcierekeirie na handũ harĩa haamũre,we Jehova-rĩ, mũkĩmũgathe.Jehova arokũrathima e Zayuni,o we ũrĩa wombire igũrũ na thĩ!GOOCAI Jehova!Goocai rĩĩtwa rĩa Jehova;mũgoocei, inyuĩ ndungata ici cia Jehova,Inyuĩ mũrũgamaga thĩinĩ wa nyũmba ya Jehova,o inyuĩ mũrũgamaga nja-inĩ cia nyũmba ĩo ya Ngai witũ.Goocai Jehova, amu Jehova nĩ mwega;inĩrai rĩĩtwa rĩake mũkĩrĩkumie, amu rĩĩ gĩkeno.Nĩ gũkorũo Jehova nĩethurĩire Jakubu atuĩke wake,nĩ Isiraeli aathurire atuĩke inagĩ rĩake kĩũmbe.Amu niĩ nĩnjũĩ atĩ Jehova nĩ mũnene;atĩ Mwathani witũ atũũgĩrĩte agakĩra ngai ciothe.Jehova-rĩ, o ũrĩa endaga gwĩka noguo agĩĩkaga,igũrũ, o na gũkũ thĩ, na maria-inĩ marĩa manene, o gwata kũrĩa guothe kũriku mũno.Nĩwe ũtũmaga matu maambatage makiumaga o ituri-inĩ cia thĩ;nĩwe ũthondekete heni irehanage na mbura;nĩwe ũrutaga rũhuho kũrĩa arũigĩte mũthithũ.Nowe waringire marigithathi ma Misiri akĩmoraga,ma andũ o na ma nyamũ.Wee Misiri-rĩ, agĩtũma thĩinĩ waku kũringwo ciama na kuonwo morirũ,kinya o harĩ Firauni, o na harĩ ndungata ciake ciothe.Nowe wahũrire ndũrĩrĩ nyingĩ,na akĩũraga athamaki makarau,Sihoni, mũthamaki wa Aamori,na Ogu, mũthamaki wa Bashani,o na mothamaki mothe ma Kanaani;Akĩheana bũrũri wao ũtuĩke igai,ũgayũo nĩ Isiraeli, kĩrĩndĩ gĩake.Rĩĩtwa rĩaku, Jehova, nĩ rĩa tene na tene;kũririkanwo gwaku gũkinyagĩrĩra njiaro na njiaro.Amu Jehova nĩagacirĩra kĩrĩndĩ gĩake,nĩakaiguĩra ndungata ciake tha.Mĩhianano ĩrĩa ya ndũrĩrĩ no betha na thahabu,o wĩra wa moko ma andũ.Tũnua ĩĩ natuo, na ndĩaragia;maitho ĩĩ namo, na ndĩonaga;Ĩĩ na matũ, na ndĩiguaga,o na tũnua twayo tũtirĩ na mĩheehũ.Arĩa mamĩthondekaga nĩ kũhaana makahaana o tayo;ĩĩ-ni, o mũndũ o wothe ũmĩĩhokaga.Inyuĩ nyũmba ya Isiraeli-rĩ, mũtikĩgathe Jehova!inyuĩ nyũmba ya Haruni-rĩ, mũtikĩgathe Jehova!Inyuĩ nyũmba ya Lawii-rĩ, mũtikĩgathe Jehova!inyuĩ etigĩri Jehova-rĩ, mũtikĩgathe Jehova!Jehova arogathwo na ngatho ikuuma Zayuni,o we ũtũũraga kũu Jerusalemu.Goocai Jehova!Ĩ GĨCOKERIEI Jehova ngatho, tondũ nĩ mwega,tondũ ũtugi wake nĩ wa tene na tene.Ũcio Ngai wa ngai ciothe-rĩ, mũcokeriei ngatho,tondũ ũtugi wake nĩ wa tene na tene.We Mwathani wa aathani othe-rĩ, mũcokeriei ngatho,tondũ ũtugi wake nĩ wa tene na tene.Mũgathei arĩ we wiki wĩkaga magegania manene:tondũ ũtugi wake nĩ wa tene na tene.O we ũrĩa wombire igũrũ na ũtaũku wake:tondũ ũtugi wake nĩ wa tene na tene.O ũrĩa watambũrũkirie thĩ igũrũ rĩa maĩ:tondũ ũtugi wake nĩ wa tene na tene.O ũrĩa wombire imũrĩ nene:tondũ ũtugi wake nĩ wa tene na tene.Riũa rĩathage mũthenya:tondũ ũtugi wake nĩ wa tene na tene.Mweri na njata ciathage ũtukũ:tondũ ũtugi wake nĩ wa tene na tene.O we ũrĩa waringire a Misiri nĩ kũmoragĩra marigithathi mao:tondũ ũtugi wake nĩ wa tene na tene.Akĩruta a Isiraeli kũu gatagatĩ kao:tondũ ũtugi wake nĩ wa tene na tene.Agĩĩka ũguo na guoko kwĩ hinya, na atambũrũkĩtie gĩcoka:tondũ ũtugi wake nĩ wa tene na tene.O we ũrĩa waatũrire Iria Itune njatũ igĩrĩ:tondũ ũtugi wake nĩ wa tene na tene.Agĩgĩtũma a Isiraeli matuĩkanie gatagatĩ karĩo:tondũ ũtugi wake nĩ wa tene na tene.Nake Firauni na ita ciake akĩmathinĩkania kũu Iria Itune thĩinĩ:tondũ ũtugi wake nĩ wa tene na tene.O we ũrĩa watongoririe kĩrĩndĩ gĩake agĩgĩtuĩkanithĩria werũ-inĩ:tondũ ũtugi wake nĩ wa tene na tene.Ũrĩa waringire athamaki anene:tondũ ũtugi wake nĩ wa tene na tene.Agĩkĩũraga athamaki maarĩ igweta:tondũ ũtugi wake nĩ wa tene na tene.Sihoni, mũthamaki wa Aamori:tondũ ũtugi wake nĩ wa tene na tene.Na Ogu, mũthamaki wa Bashani:tondũ ũtugi wake nĩ wa tene na tene.Akĩheana bũrũri wao ũtuĩke igai:tondũ ũtugi wake nĩ wa tene na tene.Ũtuĩke igai rĩa Isiraeli, ndungata yake:tondũ ũtugi wake nĩ wa tene na tene.O we ũrĩa watũririkanire rĩrĩa twanyihĩrĩire:tondũ ũtugi wake nĩ wa tene na tene.Agĩtũhatũra harĩ arĩa maarĩ a-muku aitũ:tondũ ũtugi wake nĩ wa tene na tene.Arĩa othe me mwĩrĩ, nĩwe mũmahei irio:tondũ ũtugi wake nĩ wa tene na tene.Ĩ no gĩcokiei ngatho harĩ Mũrungu, o we ũtũũraga igũrũ:tondũ ũtugi wake nĩ wa tene na tene.NGURUMO-INĨ cia njũĩ cia Babuloni-rĩ,nĩkuo twaikaraga thĩ, tũkarĩra, twaririkana Zayuni.Mĩethia-inĩ ĩrĩa yarĩ kuo,nĩkuo twacuuragia inanda ciitũ.Amu twĩ kũu, acio maatũtahĩte maatwĩraga tũmainĩre,o acio maarĩ atũnyariri magatwĩra tũkene, makoiga,Tũinirei rũĩmbo rũa Zayuni!Tũngĩkĩina atĩa rũĩmbo rũa Jehovabũrũri tũrĩ ageni?Ingĩkariganĩrũo nĩwe, wee Jerusalemu-rĩ,guoko gwakwa kwa ũrĩo kũrokariganĩrũo nĩ wara wakuo!Rũrĩmĩ rũakwa rũrokaremera o kanua karakara,ingĩgatiga gũkũririkanaga,ingĩgatiga gũtĩa Jerusalemugũkĩra indo iria ngenagĩra mũno.Ĩ Jehova, ririkana ũhoro wa ciana cia Edomuwa mũthenya ũrĩa wa Jerusalemu:nĩo moigire, Momorai, momorai!kũmomorei o nginya gĩtina!Ĩ mwarĩ ũyũ wa Babuloni-ĩ, o wee ũtuĩkĩte wa kwanangwo,gũkena-rĩ, nĩ ũcio ũgagĩgũthukĩrao ta ũguo na ithuĩ ũtwĩkĩte.Gũkena-rĩ, nĩ ũrĩa wa kuoya tũkenge twakuatũtengemanie mahiga-inĩ.NĨNGŨGŨCOKERIA ngatho na ngoro yakwa yothe,ngũkũinĩra ngĩkũgoocaga ngai ciothe irĩ o ho.Ngũinamĩrĩra njerekeire hekarũ yaku theru,njokerie rĩĩtwa rĩaku ngatho nĩ ũndũ wa ũtugi waku, na tondũ wa wĩhokeku waku o naguo,amu nĩ kũnenehia ũnenehetie uuge waku kũrĩ maũndũ marĩa mangĩ ma rĩĩtwa rĩaku mothe.Mũthĩ o ũrĩa ndetanire, wee nĩwanyamũkĩirie;nĩwanyũmĩrĩirie nĩ kũnjĩkĩra hinya ngoro.Athamaki othe a thĩ nĩ ngatho magagũcokeria, wee Jehova,rĩrĩa magakorũo maiguĩte ciugo iria kanua gaku kaanoiga.Ĩĩ-ni, nĩ kũina makaina, magane ikĩro cia Jehova,nĩ gũkorũo riri wa Jehova nĩ mũnene.Nĩ ũndũ, o na gwatuĩka Jehova e igũrũ mũno, nĩaroraga mũndũ mũhoreri;ĩndĩ, ũrĩa mwĩtũũgĩria, akamũmenyera o kũraya.O na ingĩtuĩka wa gũthiĩrĩra mĩnyamaro-inĩ, wee ndũngĩaga kũrurumũkagia muoyo wakwa;marakara ma thũ ciakwa, nĩũkamatambũrũkĩria guoko,guoko gwaku kwa ũrĩo nĩkuo gũka’honokia.Jehova-rĩ, maũndũ makwa nĩakamakindĩra:ũtugi waku, Jehova, nĩ wa tene na tene;wĩra wa moko maku-rĩ, ndũkanaũtiganĩrie.JEHOVA, gũ’thuuthuuria nĩũ’thuuthuurĩtie, ũgakĩ’menya.Wee nĩũmenyaga ũhoro wakwa, gũikara thĩ o na gũũkĩra;ũkoragwo ũkũũraine itaranio ciakwa ũrĩ o kũraya.Ũthũngũrũraga kũgenda gwakwa o na gũkoma,ũgakĩmenya ikĩro ciakwa o ciothe.Amu gũtirĩ kiugo kĩngĩkinya rũrĩmĩ-inĩ rũakwa,gĩtamenyekete nĩwe kĩrĩ gĩothe, wee Jehova.Nĩ kũ’hingĩrĩria ũ’hingĩrĩirie na thutha o na mbere,na ũgatũũra o ũnjigĩrĩire guoko.Ũmenyi ũigana ũũ nĩ wa magegania, nĩ kũngĩra ũngĩrĩte;ũrĩ o igũrũ igũrũ, ndũngĩkinyĩrĩka nĩ niĩ.Ingĩkĩgera na kũ, njũranwo na roho waku?kana ingĩkĩũrĩra na kũ, ’thenge ũthiũ-inĩ waku?Ingĩhaica ndonye o kũu igũrũ, wee nĩkuo ũrĩ;ingĩara ũrĩrĩ wakwa kwa ngoma, ningĩ ũrĩ o kuo.Ingĩoyana na mathagu ma ũtheri gũgĩkĩa,mandware ngatũũre o gĩturi kĩa iria rĩrĩa inene-rĩ,O na ndĩ o kũu, no guoko gwaku kũngĩndwaraga,guoko gwaku kwa ũrĩo no gũikare o kũ’nyitĩte.Ingiuga atĩrĩ, Nduma nĩyo ĩgũkĩ’humba,ũtheri ũyũ ũ’thiũrũrũkĩirie ũgĩtuĩke ũtukũ;O na nduma nayo, harĩ wee ti nduma kũrĩ,ũtukũ-rĩ, ũcangararaga o ta mũthenya;nduma na ũtheri no ũndũ ũmwe harĩ wee.Amu kinya o higo ciakwa nowe waciũmbire;wee nĩwe wandathĩkanirie ndĩ nda ya maitũ.Nĩndagũcokeria ngatho, tondũ mũũmbĩre ũrĩa nyũmbĩtwo nĩ wa magegania o marĩa me kĩmako;mawĩko maku-rĩ, nĩ ma magegania mũno;niĩ mwene nĩnjũĩ ũguo o wega.Mahĩndĩ makwa kũhithara matiakũhitharĩirerĩrĩa ndakũmbĩirũo hitho-inĩ,na ngĩramwo na wara mũnene ndĩ o nguruĩ ya thĩ.Maitho maku no maanyonaga hĩndĩ ĩo ndarĩ o kĩongero,na matukũ mothe nĩmaandĩkĩtwo thĩinĩ wa mbuku yaku,matukũ o marĩa ndatarĩirũo,na matarĩ maragĩa, o na ũmwe.Itaranio ciaku, Mũrungu, ĩ itikĩrĩ na bata mũno harĩ niĩ!ĩ mũigana wacio nĩ mũnene atĩa!Ingĩtua gũcitara, nĩ nyingĩ gũkĩra mũthanga:ningĩ ndahĩndũka, ndĩ o ro ho hamwe nawe.Na arĩ korũo, Ngai, andũ arĩa aaganu wamoraga!gĩtiganei na niĩ, aiti-thakame aya!Amu makũng’athagiria o moingumanitie;thũ ciaku-rĩ, igwetaga rĩĩtwa rĩaku tũhũ.Githĩ ndingĩthũũra acio magũthũire, wee Jehova?acio magũũkagĩrĩra, githĩ ndingĩira ngoro nĩo?Gũthũũra ndĩmathũũrĩte o biũ;ndĩmageranagĩria na thũ ciakwa.’Thuuthuuria, Mũrungu, ũmenye ngoro yakwa;ngeria, ũmenye maũndũ marĩa ndĩrathugunda,Wone kana thĩinĩ wakwa nĩhagĩĩte na njĩra ya kwĩreherere kĩeha,ũkĩndware o na njĩra ĩrĩa itarĩ gĩturi.Ĩ JEHOVA, ’thara harĩ mũndũ ũrĩa mũũru;nindĩrĩra harĩ ũrĩa mũtoi:Nĩo arĩa mathugundaga maũũru ngoro-inĩ ciao;mĩthenya yothe matindaga o magĩthugunda mbaara.Nĩmĩ ciao mainorete ikohĩga ta rũa nyamũ-ya-thĩ;thĩinĩ wa mĩromo yao nĩ ũrũrũ wa nduĩra harĩ.Jehova, kĩ’menyerere ndigakinyĩrĩrũo nĩ moko ma mũndũ ũrĩa mwaganu;nindĩrĩra harĩ ũcio mũtoi:nĩo mathugundĩte ũrĩa mangĩikania makinya makwa.Andũ acio eĩkĩrĩri nĩ kũnyimbĩra manyimbĩire mũtego, o na ciana cia ndigi, cia kũngwatia;manyambĩire wabu mũkĩra-inĩ wa njĩra;nĩ gũtega makĩndegeire mĩtego.Nĩnjĩrĩte Jehova atĩrĩ, Wee nĩwe Mũrungu wakwa:Jehova, tega gũtũ ũigue mũgambo wakwa wa gũgũthaitha.Ĩ Jehova, o wee Mwathani, wee hinya ũrĩa ũ’honokagia,nĩwe ũngunĩkagĩria kĩongo mũthenya wa mathaita.Jehova, ndũgatuĩke wa gwĩtĩkĩria mũndũ ũrĩa mwaganu merirĩria make;uungumania ũcio e naguo, menya ũreke ũgekĩka.Rĩrĩa maambararia mĩtwe-rĩ, acio ma’hĩtĩrĩire,nĩmahubwo nĩ ũũnũhi wa mĩromo yao ene.Marogũĩrũo nĩ makara me mwaki!maroikio mwaki-inĩ o thĩinĩ,o na thĩinĩ wa marima, matikanacoke gũũkĩra!Mũndũ wa njambanio ndangĩĩhanda gũkũ thĩ;mũndũ mũtoi-rĩ, ũũru noguo ũrĩmũthingataga o ũkĩmũthugaga kinya ũmũrekanie.Nĩnjũĩ atĩ andũ arĩa athĩnie, nĩ Jehova ũtuaga cira wao;nĩatiiragĩrĩra kĩhooto kĩa ngĩa.Andũ arĩa athingu no magacokeria rĩĩtwa rĩaku ngatho;acio arũngĩrĩru-rĩ, nĩ ũthiũ-inĩ waku magatũũra.JEHOVA, nĩwe ndĩrakaĩra; hiũha kũngora;tegera mũgambo wakwa gũtũ ngĩgũkaĩra.Reke ihoya rĩakwa rĩambate mbere yaku ta mũtararĩko wa ũbumba,ngĩara hĩ nĩgũgĩtuĩke no ta gũkĩrutwo igongona rĩrĩa rĩa hwaĩ-inĩ.Iga mũrangĩri kanua-inĩ gakwa, Jehova,ũkĩnjikaragĩrie mũrango ũyũ wa mĩromo yakwa.Ndũkanareke ngoro yakwa yerekere na kũrĩ ũndũ mũũru o na ũrĩkũ,ndigagĩtuĩke mwĩki wa maũndũ ma ũmaramarihamwe na andũ arĩa mekaga waganu;rũkũri rũu rũao-rĩ, niĩ ndĩkanagĩtuĩke mũrĩi waruo.Mũndũ mũthingu o na nĩaninge, kũu nĩ kũnduga aanduga;kũndũithia nĩandũithie, naguo no ta maguta ngũhakwo mũtwe;mũtwe wakwa nĩũtige kũmarega:na niĩ kũhoya no ’hoyage nĩ ũndũ wa ũũru wao.Rĩrĩa athamaki ao magakorũo matengemanĩtio na mĩena ya rũaro-rĩ,nĩrĩo makaigua ndeto ciakwa, mamenye nĩ njega.O ta ũrĩa mũndũ aatũraga ngũ agĩcithendũrangagĩra thĩ,no taguo mahĩndĩ maitũ maharaganĩtio mũromo-inĩ wa kwa-ngoma.Wee Jehova Mwathani-rĩ, nowe maitho makwa marorereirie:nĩwe ndĩĩgiritĩtie harĩ we; tiga gũitũrũra muoyo wakwa thĩ.Ndiganĩrĩria na mũtego ũrĩa ndegetwo naguo,giria ngagwatwo nĩ mĩũgũ ya acio eki maũndũ ma waganu.Andũ arĩa amaramari nĩmagũage wabu-inĩ ciao ene,niĩ ngĩhĩtũkaga o wega.NGŨKAĨRA Jehova na mũgambo;nĩ gũthaitha ngũgĩthaitha Jehova o na mũgambo.Ũhoro ũrĩa ũranjaithia ngũũitũrũra mbere-inĩ yake;nĩ kũmuonia ngũmuonia mĩnyamaro ĩrĩa ndĩ nayo.Rĩrĩa ngoro yakwa ĩrahooteka thĩinĩ wakwa, wee nĩũkoragwo ũũĩ harĩa ngũgera.Njĩra-inĩ harĩa ngũthiĩra nĩmanyimbĩire mũtego;Ta rora mwena wakwa wa ũrĩo, wone, amu hatirĩ mũndũ o na ũmwe ũngĩndua;nĩ gũkĩaga njagĩte rĩangĩro; muoyo wakwa gũtirĩ mũndũ ũngĩũcaĩra.Wee, Jehova, nĩwe ngayagĩra;njugaga atĩrĩrĩ, Wee nowe irahĩro rĩakwa,nĩwe rũgai rũakwa bũrũri-inĩ wa arĩa me muoyo.Thikĩrĩria mũkayo wakwa, amu kũhinya nĩ’hinyĩte mũno;ndeithũra harĩ arĩa mathingatanĩte na niĩ, nĩ gũkorũo nĩ nding’ũri kũngĩra.Ruta ngoro yakwa kĩoho-inĩ, ngĩcokerie rĩĩtwa rĩaku ngatho:andũ arĩa athingu nĩmaga’thiũrũrũkĩria,tondũ wa ũrĩa ũnjĩkĩte wega.NJIGUĨRA ihoya rĩakwa, Jehova; tega gũtũ ngĩgũthaitha;tondũ wa wĩhokeku waku, o na tondũ wa ũthingu waku-rĩ, ũnyamũkĩrie.Ndungata ĩno yaku ndũgakĩgwate kũmĩtonyia cira-inĩ,nĩ gũkorũo maitho-inĩ maku gũtirĩ mũndũ wĩ muoyo ũngĩtuĩka mũthingu.Nĩ amu-rĩ, thũ nĩ ngoro yakwa ĩthingatanĩte nayo,nĩĩkurumanĩtie muoyo wakwa o tĩri-inĩ;ĩndũũrĩtie kũndũ kũrĩa kwĩ nduma, ta arĩa maakuire o tene.Na tondũ ũcio roho wakwa nĩ mũhooteku thĩinĩ wakwa,thĩinĩ wakwa ngoro ĩgagĩthethereka.Njikaraga ngĩririkana matukũ marĩa ma tene,mawĩko maku mothe ngerurumia ũhoro wamo,ngagĩtarania maũndũ marĩa moko maku maaneka.Nĩndakwarĩra hĩ;ngoro yakwa ĩkũnyoteire o ta bũrũri ũrĩa mũũmũ.Jehova, hiũha kũnyamũkĩria! roho wakwa nĩũrahoerera:tiga kwĩĩ’hithĩra ũthiũ, ndikae kũhaana ta arĩa a gũtonya irima.Rũcinĩ roka kũnjiguithia mũgambo waku wa kũnduga,amu nowe ndĩĩhokete;’menyithia njĩra ĩrĩa njagĩrĩirũo nĩ kũgera,nĩ amu ngoro yakwa ndĩmĩroretie na kũu igũrũ kũrĩ we.Ndeithũra harĩ thũ ciakwa, Jehova:nĩ kũũra njũrĩire harĩ we ũ’hithe.Ndutaga gwĩka o ta ũrĩa ũkwenda, amu wee nowe Ngai wakwa;reke roho waku mwega ũndongoragie, ngagera bũrũri mwaraganu.Jehova, tondũ wa rĩĩtwa rĩaku, kĩrurumũkie muoyo wakwa;tondũ wa ũthingu waku-rĩ, umia ngoro yakwa mĩnyamaro-inĩ.Ningĩ tondũ wa ũtugi waku ũng’ũrie thũ ciakwa,acio othe manyamaragia ngoro yakwa ũmanine o kũmanina,amu niĩ ndĩ ndungata yaku.JEHOVA arogathwo, o we ndũmba yakwa ya ihiga,o we ũrĩa ũmenyithagia moko makwa mũrũĩre wa mbaara,ciara ciakwa agakĩiruta ndathano;O we mũnjĩki maũndũ ma ũtugi, na nowe kĩhingo gĩakwa kĩa hinya,ningĩ rĩangĩro rĩakwa rĩakĩtwo iraya na igũrũ, ningĩ mũ’hatũri:nĩwe ngo yakwa, nowe ndahagĩra harĩ we;nĩwe ũtũmaga andũ ma’horerere, arĩa me watho-inĩ wakwa.Ĩ Jehova, mũndũ akĩrĩ kĩo kĩ, tondũ ũrũmbũyanagia nake?mwana wa mũndũ nĩ kĩ, na tondũ wonaga ta e bata?Mũndũ-rĩ, atariĩ ta kĩndũ kĩa mana;matukũ make no ta kĩĩruru, ũrĩa kĩhĩtũkaga gĩgathira.Ĩ Jehova, cuhĩrĩria matu maku, ũikũrũke!hutia irĩma, ciume ndogo.Henũkia rũheni, ũharaganie thũ,gĩikie mĩguĩ yaku, ũtũme ciomoke.Tambũrũkia guoko wĩ igũrũ;’nyitũkia, ũndeithũre ũndute thĩinĩ wa maĩ maya maingĩ,ngiume moko-inĩ ma andũ aya a kũngĩ,Tũnua twao twaragia ũhoro ũrĩa ũtarĩ guo,nakuo guoko kwao kwa ũrĩo no kũrĩa kwa ũrongo.Ĩ Ngai, nĩ rũĩmbo rũerũ ngagĩkũinĩra,ngũinĩre ngũgooce na kĩnanda kĩrĩa kĩgetetwo na nga ikũmi.Nĩ Ngai ũheaga athamaki ũhonokio;nĩwe ũnyitũkagia Daudi ndungata yake akamũruta harĩ ũũru wa njomo.Kĩ’nyitũkie, ũndeithũre nyume moko-inĩ ma andũ aya a kũngĩ,tũnua twao twaragia ũhoro ũrĩa ũtarĩ guo,nakuo guoko kwao kwa ũrĩo no kũrĩa kwa ũrongo.Ciana ciitũ cia ihĩĩ, hĩndĩ ya ũnyinyi wacio, nĩituĩke ta mĩtĩ ya mũhandano, ĩrĩa ĩrekũrĩra o wega,nao airĩtu aitũ matuĩke ta itugĩ cia koine iramĩtwo ta iria cia nyũmba ya mũnene;Makũmbĩ maitũ nĩmaiyũrage, makiumage mĩthithũ mũthemba o mũthemba;nacio mbũri ciitũ iciarage ngiri o na makũmi ma ngiri morĩithio-inĩ maitũ;Ndegwa ciitũ nacio nĩikuuage mĩrigo mĩingĩ;na gũtũũre kwagĩte mũtharĩko, o na kana ndahano,o na mathome-inĩ maitũ kwagage kĩrĩro.Kĩrĩndĩ kĩrĩa gĩtariĩ ũguo-rĩ, kaĩ nĩkĩo gĩa gũkena-ĩ!ĩĩ-ni, gũkena no kĩrĩndĩ kĩrĩa Jehova arĩ we Ngai wakĩo.NĨNGŨKŨGOOCA ngũtũũgĩrie, Ngai wakwa, wee Mũthamaki,rĩĩtwa rĩaku-rĩ, ndĩrĩgathage nginya mĩndĩ na mĩndĩ.Gũtirĩ mũthenya itarĩkũgathaga,ngĩkumagie rĩĩtwa rĩaku nginya tene na tene.Kũneneha nĩ Jehova, nĩ wa kũgoocwo mũno;ũnene wake ndũngĩthuuthuurĩka.Wee maũndũ marĩa waneka-rĩ, rũciaro o rũciaro no rũrahagĩre rũrĩa rũngĩ,rũruumbũrĩre mawĩko macio maku ma ũhoti.Nĩ gũtarania ndĩĩtaranagia ũtĩĩku waku, ũrĩa ũkaru waguo wĩ riri,o gwata mawĩko maku, ũrĩa me ma magegania.Maũndũ ma itua-nda marĩa wĩkaga-rĩ, andũ mariugaga ũrĩa me ma hinya;o na niĩ, maũndũ maku no ng’anage ũnene wamo.Marĩririkanaga ũrĩa wega waku ũingĩhĩte, maheanage ũhoro waguo,ũthingu waku naguo, gũkũngũiya maũkũngũyagie.Jehova nĩ muuma-andũ, ningĩ nĩ wa matha maingĩ;ndahiũhaga kũrakara, na e na ũtugi mũnene.Jehova-rĩ, nĩekaga andũ othe wega;indo ciothe iria aathondekire gũtirĩ atarĩ tha nakĩo.Mawĩra macio maku mothe, Jehova, megũtũũra o magũcokagĩria ngatho;nao andũ arĩa maiguaine nawe, kũgatha no matũũre makũgathaga.Megũtũũra moigaga ũrĩa ũthamaki waku wĩ riri,o magĩteretaga ũhoro wa ũrĩa wee wĩ na ũhoti;Maũndũ macio maku ma ũhoti mamamenyithie ciana cia kĩrĩndĩ,o gwata ũthamaki waku, mamere ũrĩa ũkaru waguo wĩ riri.Ũthamaki waku nĩ ũrĩa wa tene na tene,wathani waku-rĩ, ũtũũraga nginya njiarũa na njiarũa.Jehova atiiragĩrĩra arĩa othe mekwenda kũgũa,na akainamũra arĩa othe mekonotete.Andũ othe nowe maroragĩrĩria,nawe ũkamaheaga irio ciao ihinda rĩacio rĩakinya.Ũkumbatũragia guoko gwaku,kĩrĩa gĩothe kĩĩ muoyo ũgakĩhũnia kĩrĩa gĩkwenda.Jehova ikĩro-inĩ ciake ciothe no mũthingu,maũndũ make mothe amekaga o na ũtugi.Jehova-rĩ, arĩa othe mamũkayagĩra, akoragwo hakuhĩ nao,o arĩa othe mamũkayagĩra nĩ kũmwĩhoka na ma.Andũ arĩa amwĩtigĩri nĩamekagĩra ũrĩa mekwenda;o na nĩaiguaga kĩrĩro kĩao, akamahonokia.Jehova nĩamenyagĩrĩra arĩa othe mamwenda,nao arĩa othe aaganu, nĩ kũnina akamanina.Kanua gakwa gegũtũũra o gakumagia Jehova;nao arĩa othe me mwĩrĩ marogathaga rĩĩtwa rĩake rĩamũre nginya mĩndĩ na mĩndĩ!GOOCAI Jehova!Wee ngoro yakwa-rĩ, gooca Jehova!Ngũtũũra ngumagia Jehova hingo ĩrĩa yothe ngũikara ndĩ muoyo;Ngai wakwa-rĩ, nĩndĩĩmũinagĩra ngĩmũgoocaga hĩndĩ ĩrĩa yothe ndĩ ho.Tigagai kwĩhoka anene,atĩ mwĩhoke mwana wa mũndũ, na ndangĩhota kũhonokania.Aathirũo nĩ mĩheehũ ĩo e nayo, acokaga thĩ o tĩri-inĩ na harĩa oimire;mũthenya o ro ũcio mathugunda make magathira.Gũkena-rĩ, nĩ mũndũ ũrĩa Mũrungu wa Jakubu arĩ we mũmũteithia,wĩrĩgĩrĩro wake ũgakĩgĩa oharĩ Jehova Ngai wake,O ũrĩa wombire igũrũ na thĩ,na iria rĩrĩa inene, na indo ciothe iria ii kuo;ũrĩa ũtũũraga arĩ o wa ma tene na tene;O we ũrĩa ũtuagĩra andũ arĩa agũmĩre matuĩro ma kĩhooto;ũrĩa ningĩ ũheaga arĩa ahũtu irio.Jehova-rĩ, arĩa ohe nĩamohoraga,Jehova nĩahingũraga arĩa atumumu maitho,Jehova nĩainamũraga arĩa mekonotete,Jehova nĩenda arĩa athingu;Jehova-rĩ, nĩamenyagĩrĩra ageni;mwana wa ngoriai na mũtumia wa ndigwa, nĩwe ũmanyitagĩrĩra;nayo njĩra ya andũ aaganu nĩ kũmĩhotomia amĩhotomagia.Jehova egũtũũra athamakaga tene na tene,Ngai waku, wee Zayuni-rĩ, egũtũũra athamakaga nginya njiarũa na njiarũa.Goocai Jehova!GOOCAI Jehova;amu kũgooca Ngai witũ na rũĩmbo nĩ ũndũ mwega;kũmũkumia-rĩ, nĩ ũndũ ũrĩ gĩkeno, ningĩ noguo wagĩrĩire.Jehova nĩwe wakaga Jerusalemu;a Isiraeli arĩa aingate, nĩwe ũmacokagĩrĩria.Andũ arĩa athuthĩku ngoro, nĩ kũhonia amahonagia,akamoha nguraro ciao.Ataraga njata o ũrĩa ciigana;ciothe akaitua marĩĩtwa.Mwathani witũ nĩ mũnene, akagĩa ũhoti mũno;ũmenyi wake ndũrĩ gĩturi.Andũ arĩa ahoreri, Jehova nĩamanyitagĩrĩra,no andũ arĩa aaganu nĩ kũharũrũkia amaharũrũkagia o nginya tĩri-inĩ.Kĩinĩrei Jehova mũmũcokerie ngatho,mũinĩre Ngai witũ mũmũgooce na kĩnanda kĩa mũgeto,O we ũrĩa ũhumbagĩra igũrũ na matu,akĩrĩ o we ũthagathagagĩra thĩ mbura,na nĩwe ũtũmaga nyeki ĩmere irĩma-inĩ.Nĩwe ũheaga nyamũ irio ciacio,gwata ciana cia mahuru iria ikayaga.We ti atĩ akenagĩra hinya ta wa mbarathi;magũrũ ma mũndũ, ti atĩ nĩangĩigua wega nĩmo.Jehova-rĩ, aiguaga wega no ũndũ wa arĩa amwĩtigĩri,o arĩa maikaraga metereire ũtugi wake.Gooca Jehova, wee Jerusalemu;kĩrahe Ngai waku, wee Zayuni!Amu mĩgĩĩko ya ihingo ciaku nĩamĩĩkĩrĩte hinya;kũu gwaku thĩinĩ-rĩ, nĩarathimĩte ciana ciaku.Atũmĩte gwaku gũtũũre thayũ o nginya ndere,na nĩakũhũnagia ngano, o ĩrĩa ĩrĩ ũnoru.Arekagia uuge wake ũgakinya gũkũ thĩ;ũhoro wake nĩũhanyũkaga narua mũno.Nĩwe ũtũmaga kuure tharunji, ĩhaana ta guoya mwerũ;nayo mbaa akamĩhura ta mũhu.Mbura yake ya mbembe amĩitaga ta twenyũ twa mũgate:heho ĩo yake-rĩ, nũ ũngĩhota kũmĩĩtiirĩrĩria?Agacokaga kũrekia ũhoro wake agatũma itwekũke;ahurutithagia rũhuho rũake, maĩ magakĩnyũrũrũka.Ũhoro wake nĩ Jakubu oimagĩrĩria,nĩ Isiraeli amenyithagia mĩtugo ĩrĩa aathanĩte, o na matua marĩa atuĩte.Ndarĩ eka rũrĩrĩ rũngĩ ta ũguo; matua macio make-rĩ,ndũrĩrĩ itirĩ ciamamenya. Goocai Jehova!GOOCAI Jehova!Goocagai Jehova kũu igũrũ;mũgoocagĩrei o ro kũu gũtũũgararu.Mũgoocagei, inyuothe araika ake;mũgoocagei, inyuĩ ita ciake inyuothe.Mũgoocagei, wee riũa o nawe mweri;mũgoocagei, inyuothe njata ici cia ũtheri.Mũgoocagei, wee igũrũ o rĩrĩa rĩa igũrũ,o na inyuĩ maĩ marĩa marĩ o kũu mbere ya igũrũ.Icio ciothe nĩigoocage rĩĩtwa rĩa Jehova,amu nowe waathanire, nacio igĩkĩgĩa.Na kũrũmia nĩacirũmĩtie itũũre ho tene na tene;kwĩ watho aciĩkĩrĩire gũtarĩ kĩngĩwagarara.Goocagai Jehova gũkũ thĩ, inyuĩ inyamũ ici nene cia iria-inĩ,o na inyuĩ kũndũ guothe kũrĩa kũriku;Mwaki naguo, na mbura ya mbembe, tharunji, o na nundu,na kĩhuhũkanio kĩa rũhuho, kĩhingagia ũndũ ũrĩa oigĩte;Inyuĩ ithuri na inyuĩ, o gwata tũrĩma tuothe;na mĩtĩ ya matunda, na mĩtarakwa yothe o nayo;Na ndaara-gĩthaka o na mahiũ, mũthemba o mũthemba,na tũnyamũ tũrĩa tũtambi, na iria ciũmbũkaga na mathagu;Na athamaki a thĩ, o na iruka ciothe cia andũ;anene, na arĩa othe atui-cira gũkũ thĩ;Na inyuĩ aanake, o na inyuĩ airĩtu,athuri o na ciana:Othe nĩmakĩgoocage rĩĩtwa rĩa Jehova,amu rĩĩtwa rĩake riiki norĩo itũũgĩru;ũkaru wa ũnene wake ũtũũraga ũrĩ o igũrũ rĩa thĩ na ningĩ rĩa matu-inĩ.Nake nĩatũmĩte rũhĩa rũa kĩrĩndĩ gĩake rũambarare,ũndũ ũcio ũtuĩke wa gũkumagio nĩ arĩa othe maiguaine nake,nĩo ciana cia Isiraeli, kĩrĩndĩ o kĩrĩa kĩmũtũire ikuhĩ.Goocai Jehova!GOOCAI Jehova!Ĩ itĩkai kũinĩra Jehova rũĩmbo rũerũ,mũkĩmũkumĩrie kĩũngano-inĩ kĩa arĩa me ũiguano nake.Isiraeli ta nĩakenere ũcio wamũũmbire,ciana cia Zayuni-rĩ, nĩicanjamũkĩre Mũthamaki wacio.Nĩmakumie rĩĩtwa rĩake rũĩmbo-inĩ;nĩmaine mamũgooce makĩhũraga tũhembe, na inanda cia mũgeto.Tondũ Jehova nĩaiguaga wega nĩ kĩrĩndĩ gĩake,andũ arĩa ahoreri-rĩ, nĩamagemagia na igema rĩa ũhonokio.Acio maiguaine nake, ta nĩmakenage mũno nĩ ũndũ wa riri ũcio,nĩmakũngũyagie o na me morĩrĩ-inĩ mao.Mĩmero yao nĩyumage ũgooci wa gũtũũgĩria Mũrungu,ningĩ moko mao, o mũndũ o mũndũ, makoragwo me na rũhiũ rũnore mbarĩ cierĩ,Nĩ ũndũ wa gũkinyĩria ndũrĩrĩ mũrĩhanĩrio,irĩndĩ cia thĩ igĩkinyirio maherithia;Mohe athamaki a cio na nyororo,na itonga ciacio maciohe na bĩngũ cia kĩgera;Magĩcikinyĩrie ituĩro rĩrĩa rĩandĩkĩtwo:hau nĩ gĩtĩo kĩheetwo arĩa othe me ũiguano nake.Goocai Jehova!GOOCAI Jehova!Goocerai Mũrungu thĩinĩ wa harĩa hake hatheru!na inyuĩ, mũgoocerei kũu mũtambũrũko-inĩ wa matu-mairũ, o kũu kwa hinya wake!Mũgoocei nĩ ũndũ wa maũndũ ma ũhoti marĩa aaneka;kĩmũgoocei kũringana na ũnene wake ũrĩa ũingĩhĩte.Mũgoocei o mũkĩanithagia macoro;mũgoocei na inanda cia mũgeto, gwata iria nyini mũno.Mũgoocei mũkĩhũraga tũhembe o mũkĩmũkumagia rũĩmbo-inĩ;mũgoocei na inanda cia nga o na mũkĩhuhaga mĩtũrirũ.Mũgoocei mũkĩhũrithanagia thani cia rũthuku, iria ng’ambi mũno;kĩmũgoocei na thani iria igambaga o ta rũgambi.Kĩndũ kĩĩ mĩheehũ, o kĩrĩkũ kana kĩrĩkũ, nĩkĩgoocage Jehova!Goocai Jehova!ICI NĨ THIMO cia Suleimani mũrũ wa Daudi, ũrĩa warĩ mũthamaki wa Isiraeli:Nĩ cia gũtũma mũndũ emenyere ũũgĩ-ũrĩa-wa-ma, na ataarĩke,na ahote gũkũũranaga ndeto iria ciumaine na mbuguĩro,Na ataarĩke ũhoro-inĩ wa ũgerekereri wa maũndũ,akĩgĩe na mĩthiĩre ya ũthingu, na ya kĩhooto, o ĩrĩa mĩrũngĩrĩru;Na nĩ cia gũtũma arĩa matarĩ ogĩ magĩe na wara mwega,na mũndũ mwanake agĩe na ũmenyi, o na ũgerereri;Mũndũ ũrĩa mũũgĩ o nake aciigue, ongerereke wĩruti,ũrĩa mũtaũku akĩrĩkie kũgĩa na wĩtaari ũrĩa mũgima;Ningĩ nĩ cia gũtũma mũndũ ahotage kũigua thimo o na ngerekano,ataũkagĩrũo nĩ mohoro ma andũ arĩa ogĩ, o na miugĩre yao ĩrĩa miumbĩke.Gwĩtigĩra Jehova nĩkuo kĩambĩrĩria gĩa kũgĩa na ũmenyi ora-matũ-rĩ,ũũgĩ o na ũtaaro nĩ kũrurũka mairurũkaga.Mũrũ wakwa, igua ũtaari wa thoguo,na ũmenye gũgatigana na kĩrĩra kĩa nyũkwa:Thima-rĩ, maũndũ macio marĩikaraga ta thũmbĩ ya ngoga wĩ nayo mũtwe,na ta irengeri wĩ nacio ngingo.MŨRIŨ, ũngĩhenererio nĩ arĩa mehagia, menya ũhenerereke.Mangĩgakwĩra, Ũka, tũthiĩ,tũkohagĩrie andũ, thakame yao tũmĩite,nĩtũmacemagĩrĩre o na matehĩtie tũmahũrage tũhũ-rĩ,Tũmamerũkagie marĩ o muoyo, o ta arĩ Kwa-ngoma kwamameria,tũkĩmameragie marĩ o agima, matuĩke o ta arĩa angĩ maharũrũkaga irima rĩu;Nĩ kũgwata tũrĩgwataga ũmathi o wothe wĩ bata,tũkaiyũrie nyũmba ciitũ mataha;Ũrĩringaga iringa rĩaku hamwe na ithuĩ;tũgũtuĩka a mondo ĩmwe ithuothe:Mũrũ wakwa, menya ũkinye njĩra hamwe nao;giria kũgũrũ gwaku gũtigakinye makinya-inĩ mao,Amu magũrũ ma andũ acio nĩ ũũru mateng’eragĩra,mahiũhaga no getha magaite thakame.Thima-rĩ, nĩ tũhũ o na gĩkerenge gĩakorũo gĩtegetwoo maitho-inĩ ma nyoni o na ĩrĩ ĩrĩkũ:Nao andũ acio nĩ thakame yao ene mohagĩria,mĩoyo yao ene nĩyo macemagĩrĩra.Ĩo-rĩ, nĩyo njĩra ya mũndũ o wothe mũhahatĩria wa indo;ũhahatĩria ũcio nĩũtunyanaga mĩoyo ya arĩa me naguo.MŨTUMIA ũyũ ũgwĩtwo Ũũgĩ-wa-ma nĩaanagĩrĩra e mabarabara-inĩ:atumũkaga na mũgambo arĩ ihaaro-inĩ;Macemanĩrio-inĩ ma njĩra iria itindaga ironja, nĩkuo agũtũkaga arĩ;na rĩingĩrĩro-inĩ rĩa kĩhingo gĩa itũũra,o na kũu itũũra thĩinĩ, nĩkuo aaragĩria ciugo ciake:Akoria, Inyuĩ andũ aya mũtarĩ ogĩ-rĩ, nĩ nginya rĩ mũgũtũũra mwendete o maũndũ ma wagi-ũũgĩ,nao arĩa atendi-ũhoro mekenagĩre nĩ ũtendĩ wao,na arĩa irimũ matũũre o mathũire ũmenyi?Ta garũrũkai, ũtaaro ũyũ wakwa mũkĩũigueAtĩrĩrĩi! nĩngũmũitũrũrĩra roho wakwa,ngũmũmenyithia ũhoro ũrĩa ndĩ naguo.Tondũ ndũire o ndĩmũgũtũkagĩra, na inyuĩ mũkarega kũnjigua,ngakĩmũtambũrũkagĩria guoko, na gũtirĩ mũndũ ũngĩrũmbũiya-rĩ,Tiga o kwagĩra mũkaagĩra ũtaarani wakwa wothe bata,naguo ũtaaro wakwa mũtingĩwĩtĩkĩra-rĩ,Niĩ na niĩ, mũthenya wanyu wa kuona mũtino nĩ gũtheka ngatheka;hingo ĩrĩa mũkagwatwo nĩ guoya no kũmũnyũrũria ngamũnyũrũria,Rĩrĩa-ni mũgakorererũo nĩ guoya ũũkĩte ta kĩhuhũkanio,mũtino ũmũkore ta rũhuho rũa ngoma-cia-aka;rĩrĩa-ni mũgakinyĩrĩrũo nĩ mĩnyamaro na ruo rũa ngoro.Hĩndĩ ĩo-rĩ, nĩ kũngaĩra makangaĩra, na ndĩkamaamũkĩria;nĩ kũnjaria makanjaria na kĩyo, na matikanyona:Nĩ ũndũ ũmenyi nĩ kũũthũũra maaũthũũrire,makĩrega gũthura atĩ metigagĩre Jehova,Magĩgĩtuĩka atĩ ũtaarani wakwa matingiwĩtĩkĩra,tiga o kũrurũka makĩrurũka ũtaaro wakwa wothe.Tondũ ũcio-rĩ, maciaro ma njĩra ĩo yao nĩmo makarĩa,makĩhũne maũndũ marĩa o ene methugundĩire.Nĩ amu kũhutata kwa andũ arĩa matarĩ ogĩ nĩ kũmoraga gũkamoraga,naguo mwĩaraganio wa irimũ no kũininithia ũkaininithia.No rĩrĩ, mũndũ o wothe ũrĩnjiguaga arĩikaraga o na mwĩgangaro,atũũre o ahoreire gũtarĩ ũndũ mũũru wa gũtũma aigue guoya.MŨRŨ wakwa, akorũo nĩũgwĩtĩkĩra ciugo ciakwa,namo maathani makwa ũmaige mũthithũ harĩ wee,Ũgĩtuĩke atĩ ũũgĩ-ũrĩa-wa-ma nĩguo ũrĩtegagĩra matũ,na werekagĩrie ngoro yaku njĩra ya kwĩgĩĩra na ũtaũku-rĩ;Akorũo nĩũgũtuĩka wa kwanĩria ũũgĩ wa kũhota gũkũũrana maũndũ,ũgakĩoyagĩrĩra mũgambo atĩ ũheo ũtaũku;Akorũo ningĩ nĩũgũtuĩka wa kũũcaragĩrĩria o ta ũrĩa betha ĩcaragio,na ũũtuĩragie na kĩyo ta ũrĩa gũtuĩragio managĩ marĩa mahitharu;Weka ũguo-rĩ, nĩrĩo ũrĩtaũkagĩrũo nĩ ũrĩa gwĩtigĩra Jehova gũtariĩ,ũgĩkinyĩrĩre kũmenya Ngai.Amu ũũgĩ-ũrĩa-wa-ma nĩ Jehova ũheanaga,kanua gake noko kene ũmenyi, gwata ũtaũku:Andũ arĩa arũngĩrĩru nĩamaigĩire mũthithũ wa ũũgĩ mũkinyanĩru;andũ acio me na mĩthiĩre mĩgima-rĩ, atũũraga arĩ ngo yao,Nĩ getha agitagĩre ikĩro iria cia kĩhooto,andũ arĩa maiguaine nake-rĩ, amenyagĩrĩre njĩra yao.Ningĩ weka ũguo nĩrĩo ũrĩtaũkagĩrũo nĩ ũhoro ũrĩa wa ũthingu na wa kĩhooto,na ũhotage gũkũũrana maũndũ marĩa marũngĩrĩru, ĩĩ-ni, ũkĩmenye njĩra o yothe njega.Nĩ gũkorũo ũũgĩ no ũgũtonye o ngoro-inĩ thĩinĩ,naguo ũmenyi ũiguithagie roho waku wega;Ũgerereri-rĩ, nĩguo ũrĩkũmenyagĩrĩra,ũtaũku nĩguo ũrĩkũrindagĩrĩra,Ũteithũrithagio harĩ njĩra ĩrĩa ya ũũru,ũthenganagĩre na andũ arĩa maaragia maũndũ ma rũng’athio,O arĩa matigaga mĩthiĩre ĩrĩa mĩerekereru,magathiaga na njĩra iria ii nduma;Nĩo arĩa makenagio nĩ gwĩka ũũru,na rũng’athio rũa mũndũ ũrĩa mũũru makaiguaga wega nĩruo;No-o arĩa mahotomagia mĩthiĩre yao,ikĩro ciao igagĩtuĩka nĩ iria hĩtanu--Gũteithũrũo ũteithũragwo ningĩ harĩ mũndũ mũka wa kwene,ũgĩteithũkage harĩ mũgeni ũcio ũnyorokagia ciugo ciake,Ũrĩa ũtigĩte mũratawe ũrĩa maatumire ndũgũ e mũirĩtu,agakĩriganĩrũo nĩ kĩrĩkanĩro kĩa Ngai wake.Amu nyũmba yake nĩ kĩharũrũka kĩinamĩrĩire gĩkuũ-inĩ,na ikĩro ciake irorete o kũu kwa arĩa akuũ.Arĩa mamũceeragĩra gũtirĩ ũcokaga kuuma ho,matiumagĩrĩra njĩra iria cia muoyo--Wee-rĩ, ũgĩteithũke, nĩ getha ũgerage njĩra ya andũ arĩa ega,ũrũmagĩrĩre o ikĩro cia andũ arĩa athingu.Nĩ gũkorũo andũ arĩa arũngĩrĩru nĩo a gũtũũra bũrũri,acio akinyanĩru-rĩ, nĩo a gũgatigara kuo.No andũ arĩa aaganu nĩ kũrindũrũo makarindũrũo bũrũri,mĩgarũka ĩo nĩ kuombororio ĩkombororio kuo.MŨRŨ wakwa, menya gũkariganĩrũo nĩ kĩrĩra gĩakwa,ngoro yaku ta nĩĩĩikaragĩrie maathani makwa o wega!Thima-rĩ, magakuongererithia ũraihu wa matukũ,ũgĩtũũre mĩaka mĩingĩ, na ũikarage o na thayũ.Ũtugi, na ũhoro-wa-ma-rĩ, ndũkanareke igũthame:ciĩoherere ngingo;ciandĩke kĩhengere-inĩ gĩaku kĩa ngoro:Weka ũguo, no ũtuĩke wa kwendwo na ũgĩe na gĩtĩomaitho-inĩ ma Ngai o na ma andũ.Ĩhokage Jehova na ngoro yaku yothe,ũtigage gwĩtiirania na mbuguĩro yaku mwene;Mwĩtĩkagĩre o we mĩthiĩre-inĩ yaku yothe,nacio njĩra ciaku nĩarĩkũrũngagĩra.Tigaga kwĩona wee mwene ta wĩ mũũgĩ;ĩtigagĩre Jehova, ũthemage maũndũ marĩa moru:Na ũhoro ũcio no ũtuĩke wa gũtũũria mũkonyo waku na hinyana wa gũikaragia mahĩndĩ maku na ũigũTĩithagia Jehova na indo iria ũrĩ nacio,ningĩ na mĩgerio ya uumithio wothe ũrĩa wonaga:Hĩndĩ ĩo makũmbĩ maku no maiyũrage bũthi,nacio itumbĩ ciaku ciiyũragĩrĩre ndibei ya mũhihano.MŨRŨ wakwa, menya gũgatirika ihũra rĩa Jehova,kana ũnoge nĩ kũrũithio nĩwe,Nĩ gũkorũo Jehova arũithagia ũrĩa endete,o ta ũrĩa ithe wa mũndũ arũithagia mũriũ o ũcio akenagĩra.Gũkena-rĩ, nĩ mũndũ ũrĩa wonete ũũgĩ-ũrĩa-wa-ma,na mũndũ wĩrutagĩra ũtaũku mũthithũ-inĩ wake.Amu wonjoria waguo nĩ mwega kũrĩ wonjoria wa betha,uumithio waguo ũgagĩkĩra wa thahabu ĩrĩa theru mũno.Mũtumia ũcio ũgwĩtwo Ũũgĩ-ũrĩa-wa-ma e bata gũkĩra ruru iria ndune,na indo ciothe iria ũngĩĩrirĩria gũtirĩ kĩngĩhota kũgerekanĩka nake.Rũhĩ-inĩ rũake rũa ũrĩo arĩ na ũraihu wa matukũ,naruo rũa ũmotho arĩ na ũtonga na gĩtĩo.Njĩra ciake irĩ o maũndũ ma kũiguithia mũndũ wega,na tũcĩra twake tuothe no twa thayũ.Harĩ arĩa mamwĩgwatĩrĩire nĩ mũtĩ wa muoyo;mũndũ wa gũtũũra amwĩnyitĩrĩire, kaĩ nowe wa gũkena-ĩ!Ũũgĩ-rĩ, nĩguo Jehova aahandire gĩtina gĩa thĩ naguo,igũrũ narĩo aarĩrũmirie na ũtaũku ũcio wake.Nĩ ũmenyi wake watũmire maria-inĩ kũu kũriku gũtuthũrũrũke,nakuo matu-inĩ gũgataatangagia ime.MŨRŨ wakwa, ndũkanareke maũndũ maya mathenge maitho-inĩ maku;ũũgĩ ũrĩa mũkinyanĩru, gwata ũgerereri-rĩ, ciĩikaragĩrie:Weka ũguo, no ituĩke cia gũtũũria roho waku muoyo,na ituĩke wagĩru wĩ ngoga wĩkĩrĩte ngingo.Hĩndĩ ĩo no ũthiage na njĩra yaku o wĩgangarĩte,na kũgũrũ gwaku gũtingĩkahĩngwo.Wakoma, ndũrĩ ũndũ ũngĩĩtigĩra,ĩĩ-ni, no gũkoma ũrĩkomaga ũkona toro mwega.Ndũngĩgĩa na bata wĩtigĩre kĩmakania kĩrĩa kĩngĩũka na kĩguũ,o na kana gĩcanjamo kĩa arĩa aaganu, rĩrĩa kĩngĩmakinyĩrĩra,Nĩ gũkorũo Jehova nĩwe ũgũtuĩka mwĩhoko waku,nake no amenyagĩrĩre kũgũrũ gwaku gũtikagwatio nĩ mũtego.Menya gũkaima andũ ũndũ mwega, arĩa maagĩrĩirũo nĩ gwĩkwo,guoko gwaku gwakorũo gũtaagĩte hinya wa kũwĩka.Tiga kwĩra mũndũ wa itũũra rĩanyu, Thiĩ, ũcoke rĩngĩ,nĩngakũhe rũciũ;na kĩrĩa ekwenda ũrĩ o nakĩo hakuhĩ.Ndũkanathugundĩre mũndũ wa itũũra rĩanyu ũndũ mũũru,kuona nĩmũtũũrainie atarĩ na ũndũ angĩĩgigima.Ndũkanahiũranie na mũndũ tũhũ,atarĩ ũũru agwĩkĩte.Menya ũigue ũiru nĩ ũndũ wa mũndũ ũrĩa mũtoi,na ndũkanethurĩre njĩra ciake o na ĩmwe ũmĩrũmĩrĩre.Amu mũndũ mũhĩtanu nĩ kĩndũ kĩĩ magigi harĩ Jehova,no andũ arĩa arũngĩrĩru nĩo agĩaga ndundu nao.Mũciĩ wa arĩa aaganu ũtũũraga ũrumĩtwo nĩ Jehova,nakĩo gĩtũũro kĩa mũndũ mũthingu nĩ kũrathima akĩrathimaga.O na aatuĩka atĩ arĩa atendi, gũtenda nĩakĩmatendaga,andũ arĩa matarĩ etĩi-rĩ, nĩ wega wake amakinyagĩria.Andũ arĩa ogĩ, igai rĩrĩa makagaya nĩ riri,ĩndĩ ngatho ĩrĩa ĩgwatagwo nĩ irimũ no njono.ARIŨ akwa, iguai ũtaarani wa ithe wanyu,thikĩrĩriai, nĩguo mwĩgĩĩre na mbuguĩro!Amu ũhoro ũyũ ndĩramũruta nĩ mwega;menyai gũgatigana na kĩrĩra gĩakwa!Thima-rĩ, niĩ ndarĩ mwana harĩ baba,mwana mwĩthĩ, o ũrĩa warĩ itote maitũ akĩnyona.Baba nake nĩ kũnduta aandutaga, akanjĩra ũũ:Ngoro yaku ta nĩĩikare ĩkĩririkanaga ũhoro wakwa wega;menyagĩrĩra maathani makwa, nĩguo ũtũũre:Gĩa na ũũgĩ-ũrĩa-wa-ma, gĩa na mbuguĩro;tiga gũkariganĩrũo, na ndũkanakerũre ũtigane na ciugo cia kanua gaka gakwa.Menya gũgatigana na mũtumia ũcio wĩtagwo Ũũgĩ-wa-ma, nake no akũmenyagĩrĩre;mwendage, na nĩarĩkũgitagĩra.Ũndũ wa mbere no ũũgĩ; kĩĩgĩĩre na ũũgĩ:ĩĩ-ni, kaba kũruta ũmathi waku wothe wĩgwatĩre mbuguĩro;Mũtũũgĩrie, nake no agakwambatĩria;wamũhĩmbĩria-rĩ, agatũma ũtuĩke mũtĩe.Agagwĩkĩra thũmbĩ ya ngoga mũtwe;thũmbĩ ĩrĩ ũthaka nĩyo agakũhe.MŨRŨ wakwa, igua, na wĩtĩkĩre ciugo ciakwa,na mĩaka ya muoyo waku nĩ kũingĩha ĩgakĩingĩha.Nĩnguonereirie gũthiĩ na njĩra ĩrĩa ya ũũgĩ-wa-ma,ngagĩkwerekeria mĩthiĩre-inĩ ĩrĩa mĩerekereru.Rĩrĩa ũrathiĩ, makinya maku matingĩhĩngĩcwo,o na wateng’era, ndũrĩhĩngagwo.Mũtumia ũyũ ũgwĩtwo Ũtaaro-rĩ, mwĩnyitagĩrĩre o na hinya; ndũkanamũrekie:mũgitagĩre, amu nĩwe mũgũtũũria muoyo.Andũ arĩa aaganu-rĩ, ndũkanatonye na mũirigo wao;menya gũkanagera njĩra ya andũ arĩa oru.Mĩthemage, ndũkanathiĩre hakuhĩ nayo;mĩhutatagĩre, ũkehĩtũkĩra.Nĩ gũkorũo andũ acio matingĩkoma matekĩte ũndũ mũũru,na nĩmoragwo nĩ toro maakorũo matarĩ mũndũ matũmĩte agũe.Tondũ irio iria marĩaga ciumaga o ũmaramari-inĩ,na ndibei ĩrĩa manyuaga nĩ ya ũgiginyani.No rĩrĩ, mũthiĩre wa andũ arĩa athingu ũhaana ta ũtheri gũgĩkĩa,ũrĩa ũũkaga ũkĩnenehaga kinya mũthenya barigici.Njĩra ya arĩa aaganu ĩhaana ta nduma nene;o matimenyaga kĩrĩa kĩamahĩnga.MŨRŨ wakwa, thikĩrĩria ũhoro wakwa;inamĩrĩria gũtũ ũkĩigue ciugo iria nguuga.Ndũkanareke ithenge maitho-inĩ maku;ciikaragie ngoro-inĩ yaku o gatagatĩ.Amu harĩ arĩa magĩĩte nacio ii na muoyo,na igekĩra mwĩrĩ wao wothe ũgima.Makĩria ma wĩgitĩri waku wothe, wĩgitagĩre ngoro,nĩ gũkorũo ihumo cia muoyo nĩ na thĩinĩ wayo irĩ.Ĩthengerie kanua ke ndeto hotomu,mĩromo mĩhĩtanu-rĩ, mĩeherie haraya nawe.Maitho maku ta nĩmarorage o na mbere,imone ciaku nĩcierekagĩre na mbere yaku wega.Araganagia wega ũthiĩro wa magũrũ maku,njĩra ciaku ciothe ikoragwo ikindĩirũo.Menya ũkehũka na mwena wa ũrĩo kana wa ũmotho;kinyũkagia kũgũrũ kuume ũũru-inĩ.MŨRŨ wakwa, thikĩrĩria ũũgĩ ũyũ wakwa;inamĩrĩria gũtũ, ũtaũku ũyũ wakwa ũkĩũigue,Nĩ getha ũtũũre wĩ na ũgerereri,nayo mĩromo yaku ĩikarage ĩrĩ na ũmenyi.Amu-rĩ, mĩromo ya mũndũ mũka ũrĩa wa kwene ĩtaataga ũũkĩ,kanua gake kanyorokete gũkĩra maguta,No rĩrĩ, marigĩrĩrio make nĩ marũrũ o ta mũgũta,nĩ mogĩ o ta rũhiũ rũa njora rũnore mbarĩ cierĩ.Magũrũ make me njĩra ya gũikũrũka na gĩkuũ-inĩ,makinya make nĩ magwatu gũthiĩ o kũu Kwa-ngoma;Agakĩũranwo na njĩra ĩrĩa njaraganu ya muoyo;ikĩro ciake nĩ njagaagu, ndoĩ na kũrĩa irorete.Na rĩu, ariũ akwa-rĩ, no kĩiguei ũrĩa nguuga,ciugo cia kanua gakwa mũtikanae gũtigana nacio.Njĩra yaku reke ĩraihanĩrĩrie mũno na kũu mũndũ mũka ũcio arĩ,ndũkanakuhĩhĩrie mũromo-inĩ wa nyũmba yake,Ndũkae gũkahe andũ angĩ riri waku,ndũgakĩnenganĩre mĩaka yaku harĩ ũrĩa ũtarĩ tha;Andũ ageni-rĩ, matikehũnie na hinya waku,ũrĩmi ũrĩa ũnogeire ũtuĩke wa mũciĩ wa mũrũrĩrĩ;Nawe marigĩrĩrio-inĩ maku ũgagĩcakayaga,rĩrĩa nyama ya mwĩrĩ waku, o gwata mwĩrĩ waku wothe, igakorũo nĩirathirĩrĩkĩra,Ũkoigaga, Wũi! nĩ kĩ gĩatũmire ’thũũre gũtaarũo,na ngoro yakwa ĩgĩtirika kũrũithio,Na ndĩathĩkĩre mũgambo wa arĩa maandutaga,na nditege matũ ngĩigue arĩa maandaaraga?Ndĩratigairie hanini ’horokere o ũũru-inĩ wothendĩ o kĩrĩndĩ-inĩ gatagatĩ, o hau kĩũngano-inĩ gĩakĩo.Atĩrĩrĩ, nyuaga maĩ ma itahĩro rĩaku mwene,nyuaga maikũrũki moimĩte o gĩthima gĩaku kĩũmbe.Githĩ nĩũtũme maĩ ma matherũkĩro maku manyagane o handũ na handũ,mĩtaro yaku nayo ĩhunjie maĩ o mabarabara-inĩ?Reke matũũre me maku wee wiki,matigatuĩke manyu na andũ angĩ ageni.Itherũkĩro rĩaku ta nĩrĩtũũre rĩrĩ irathime,ũgĩkenagio nĩ mũhiki ũrĩa wa wanake waku.Anga ndaagĩrĩte ta mũgoma wa thwariga ũrĩa ũrĩ tha, kana ta gathiya ka mũgoma karĩa kega?Iganagwo nĩ nyondo ciake mahinda mothe,ũkenũkagio hingo ciothe no rũendo rũake arĩ we.Amu nĩ kĩ kĩngĩtũma wee, mũrũ wakwa, wende gũkenũkio nĩ mũndũ mũka wa kwene,na ũkenda kũhĩmbĩria gĩthũri kĩa mũgeni?Amu-rĩ, mĩthiĩre ya mũndũ ĩrĩ o maitho-inĩ ma Jehova,nĩwe ũtaranagia ikĩro ciake ciothe.Mũndũ mwaganu akagwatio nĩ mawaganu make mwene,nga cia kũhĩtia gwake nĩcio ikamuoha.Ũcio agakua nĩ ũndũ wa kwaga gũtaarĩka;akora nĩ ũrimũ wake kũneneha.MŨRŨ wakwa, ũngĩgakorũo ũtuĩkĩte ithenya rĩa mũndũ wa kwanyu,ũtuĩke atĩ nĩwe wa kũmũrĩhĩra thirĩ harĩ mũndũ wa kũngĩ-rĩ;Ũngĩkorũo ũrĩ mũtege nĩ uuge wa kanua gaku,ũgakĩgwatithio nĩ uuge ũcio wa kanua gaku-rĩ,No wĩke atĩrĩ, mũrũ wakwa, nĩguo wĩteithũrithie,kuona nĩwĩtonyetie guoko-inĩ kwa mũndũ ũcio wa kwanyu:thiĩ, ũkenyihie, ũmũringĩrĩrie mũno akuohore.Ndũkareke maitho maku mone toro,o na kana ũreke imone ciaku icũnge;Wĩteithũre ta thiya moko-inĩ ma mũguĩmi,kana ta nyoni guoko-inĩ kwa mũtegi.Thiĩ harĩ thigiriri, wee kĩgũta gĩkĩ,ũgacũranie mĩtugo yayo, nĩguo ũkĩũhĩge!Thigiriri yo ndĩrĩ na mũthamaki,kana mũrũgamĩrĩri, kana mũmĩathi,Na no ĩĩigagĩra mũthithũ wa irio hingo ya riũa,ĩgakĩũnganagia kandũ kayo hingo ya magetha.Wee kĩgũta gĩkĩ, ũgũkomerera nginya rĩ?ũrĩũkĩra rĩ, ũtige toro waku?Atĩ no wambe ũkomakome, ũcoke toro hanini;atĩ ũkũnjanie hĩ kahinda ũgĩkome!Ũhoro ũcio-rĩ, ũgatũma ũkĩa waku ũgũkorerere ta mũitũ,ũtharĩkĩrũo nĩ ũnyamari ta arĩ mũndũ ũgwete ngo.Mũũra-huhũ-rĩ, mũndũ wa maũndũ maaganu,nĩ ũrĩa ũceerangaga e na kanua ke ndeto hotomu.Nĩ kuuna oinagĩra ũrĩa ũngĩ riitho, na kuoyoiya akoyoyagia makinya,na nĩahenanagĩria na ciara cia moko.Ngoro-inĩ yake no ruurugĩ arĩ naruo; hingo ciothe no ũũru athugundaga;nĩ mũhuri wa maũndũ ma thogothogo.Tondũ wa ũguo-rĩ, mũtino wake ũkamũkora na kĩhobanĩrio,athuthĩke o hububuku, na hatarĩ kĩhonia.Kũrĩ maũndũ matandatũ mathũirũo nĩ Jehova,ĩĩ-ni, o na nĩ mũgwanja ngoro yake yonaga me magigi:Namo nĩ maitho ma ngũrũ, na rũrĩmĩ rũa ũrongo,na moko marĩa maitaga thakame ĩrĩa ĩtehĩtie;Ningĩ ngoro ĩrĩa ĩthugundaga maũndũ ma waganu,na magũrũ marĩa mateng’eraga na ihenya makinye ũũru-inĩ;Na mũira wa maheni ũtumũraga na mathara,na mũndũ wa kũhura thogothogo gatagatĩ ka andũ a nyũmba ĩmwe.MŨRŨ wakwa, tũũra o ũrũmĩtie watho wa thoguo,na ndũkanatigane na kĩrĩra kĩa nyũkwa.Ciĩoherere thĩinĩ wa ngoro yaku itũũre ho hingo ciothe;ciĩrigicĩrie ngingo.Rĩrĩa ũgũthiĩ, nĩ ũhoro ũcio ũrĩgũtongoragia; wakoma-rĩ,nĩguo ũrĩkũmenyagĩrĩra, na wahindũka, nĩguo ũrĩgũteretagĩra.Amu watho nĩ tawa, na kĩrĩra nĩ ũtheri,namo mataaro marĩa ma kũũhĩgia mũndũ nĩmo njĩra ya muoyo;Maũndũ macio nĩ ma gũkũriganĩrĩria na mũndũ mũka ũrĩa mũũru,makũhonokie harĩ ũnyoroku wa rũrĩmĩ rũa mũka ũcio mũgeni.Menya gũkerirĩria ũthaka wake na ngoro,na ndũkanetĩkĩre akũgwatie na imone ciake cia maitho.Amu-rĩ, tondũ wa mũka wa maraya mũndũ mũrũme no gũthĩna o kinya atuĩke mũhoi wa kenyũ ka irio;mũka mũtharia nĩ muoyo wene aguĩmaga, na ũrĩ guo kĩndũ kĩa bata mũno.No anga mũndũ angĩhota kũgwata mwaki na gĩthũri,na nguo ciake itihĩe?Kana mũndũ akinyange makara me mwaki,na aage kũhĩa makinya?No taguo mũndũ ũtonya kwa mũka wa mũndũ ũrĩa ũngĩ:gũtirĩ ũngĩhutia mũka ta ũcio na ndatuĩke mũgeru ngero.Andũ matimenaga mũici, angĩkorũo aiyĩte no getha ehũnie rĩrĩa ahũtiĩ,No aanyitwo, nĩarĩhaga maita mũgwanja,akaruta indo ciothe iria e nacio gwake.Mũndũ wa gũtharia na mũndũ mũka nĩ kwaga aagĩte wĩcirio;ũndũ ũcio egwĩka nĩ wa kwĩnina we mwene.Arĩona o nguraro, na anyararĩke;ũmeneku ũcio wake ndũngĩthambĩka.Nĩ gũkorũo ũiru nĩwĩkagĩra mũndũ marũrũ manene,na ndarĩ tha angĩigua mũthenya wa kwĩrĩhĩria.Kĩndũ gĩa gwĩkũũra nakĩo, gũtirĩ o na kĩrĩkũ angĩrora,na ndangihorera o na wamũhe mahaki maingĩ.MŨRŨ wakwa, menyerera ciugo ici ciakwa,ĩigĩre maathani makwa maikare me mũthithũ harĩ wee.Menyagĩrĩra maathani makwa nĩguo ũtũũre;menyagĩrĩra kĩrĩra gĩakwa o ta kĩũma gĩaku kĩa riitho.Ciĩoherere ciara-inĩ ciaku cia moko;ciandĩke kĩhengere-inĩ gĩaku kĩa ngoro.Ĩra ũũgĩ-wa-ma atĩrĩ, Wee nĩwe mwarĩ wa maitũ;gĩĩtage mbuguĩro, Mwarĩ witũ!Nĩ getha ikũriganĩrĩrie na mũndũ mũka wa kwene,ũgĩthengagĩre mũgeni ũcio ũnyorokagia ciugo ciake.Thima-rĩ, ndakorirũo ndĩ ndirica-inĩ ya nyũmba yakwangĩng’etia nja ndĩ gwakwa hau rũkonjo-inĩ,Ngĩona kĩmwana gĩa thiritũ ya arĩa matarĩ ogĩ,ngĩgĩkũũrana kĩĩ na muumo ũrĩa ũngĩ,kĩmwana gĩtarĩ na wĩcirio.Nĩ gũthiĩ gĩathiaga na barabara, magomano-inĩ mayo na thome wa kwa mũndũ mũka ũcio,na gĩkĩgera na njĩra ĩo ya gũkinya gwake;Na nĩ hingo ya mairia, o hwaĩ-inĩ,gũtukĩte o gũtuka, na gũkagĩa nduma.Na atĩrĩ, gĩgĩtũngwo nĩ mũndũ mũkawĩhumbĩte nguo cia ũmaraya, na ngoro yake nĩ ya ũhinga.Mũka ũcio nĩ wa mbĩrĩrĩka, na mwĩathi;makinya make matingĩkirĩrĩria mũciĩ:Rĩmwe e barabara-inĩ, rĩngĩ e kĩhaaro-inĩ,na gũtirĩ handũ hacemanĩirie njĩra atohagĩria andũ ho.Agĩkĩnyita kĩmwana kĩu, agĩkĩmumunya,agĩkĩĩra atĩrĩ, o omĩtie ũthiũ:Ndĩ na ndĩa ya igongona cia ũiguano;o ũmũthĩ norĩo ndahingia mĩĩhĩtwa yakwa.Ndakiumagara ngũtũnge,ngũcarie mũno nyone ũthiũ waku, na rĩu nĩndakuona.Nĩndĩkĩtie kwara ũrĩrĩ wakwa mĩrengeti ĩrĩa ĩĩ mĩcoora,na makanga marĩa me mĩokia marĩa matume na ndigi cia Misiri.Ũrĩrĩ ũcio wakwa nĩndĩũhurĩtena manemane na thubiri o na mũndarathini.No gĩũke-ĩ, twĩhũnie rũendo kinya gũkĩe,tũgĩĩkenie na kĩendano kĩnene!Tondũ mũndũ mũrũme ndarĩ kuo,nĩathiĩte rũgendo rũraya;Athiĩte na mũhuko ũrĩ mbia;akainũka o mweri waringana.Agĩkĩmũhenereria na ndeto ciake nyingĩ cia uuhi,akĩmũtwarĩrĩria na ũnyoroku wa mĩromo yake.Agĩũka o akĩmũrũmĩrĩra,ta ndegwa ĩgĩthiĩ gũthĩnjwo,kana ta kĩrimũ kĩũra-matũ gĩgĩthiĩ iherithĩrio rĩa bĩngũ;Akaya gũgakinya gũtũrĩkanio ini nĩ mũguĩ;no ta nyoni ĩhiũhĩte ĩrorete o mũtego-inĩ,ĩtoĩ atĩ nĩ muoyo wayo ũtegetwo.Rĩu-rĩ, ariũ akwa, iguai ũrĩa nguuga;thikĩrĩriai ciugo ici cia kanua gakwa!Atĩrĩ, ndũkanetĩkĩre ngoro yaku yehũke na njĩra cia mũndũ mũka ũcio-ĩ,ndũkanagĩtuĩke wa kwanganga ũkĩmũrũmĩrĩra.Amu-rĩ, aanairũra andũ aingĩ marĩ agurarie nĩwe,ĩĩ-ni, arĩa othe maanoragwo nĩwe nĩ ita nene mũno.Nyũmba yake nĩyo njĩra ya gũthiĩ Kwa-ngoma,nĩ njĩra ĩikũrũkĩrĩire ciikaro cia gĩkuũ-inĩ thĩinĩ.MŨTUMIA ũrĩa, ti Ũũgĩ-ũrĩa-wa-ma, anga tiwe ũragũtũka,o we Ũtaũku-rĩ, githĩ tiwe ũraruta mũgambo?Tũcũmbĩrĩ-inĩ twa kũrĩa gũtũũgaraire gũkuhĩ na njĩra,o na kũrĩa njĩra igomanĩire-rĩ, nĩkuo arũgamaga;Ningĩ kĩhingo-inĩ, o hau rĩingĩrĩro-inĩ rĩa itũũra,o igukumĩro-inĩ rĩa mĩrango, nĩho aanagĩrĩra:Akoiga, Nĩ inyuĩ, o inyuĩ andũ, ndĩragũtũkĩra;mũgambo wakwa nĩ inyuĩ ciana cia kĩrĩndĩ njerekeirie.Inyuĩ mũtarĩ ogĩ-rĩ, ĩmenyerei wara;o inyuĩ irimũ, gĩai na ngoro ndaũku.Kĩiguei! amu nĩ mohoro me bata mũno ngwaria;ũrĩa nguuga ndatumũra mĩromo no maũndũ marĩa marũngĩrĩru.Tondũ kanua gakwa no ũhoro ũrĩa wa ma kangiuga;mĩromo yakwa ĩthũire waganu ta kĩndũ kĩĩ magigi.Ciugo ciothe cia kanua gakwa nĩ cia ũthingu,itirĩ na ũndũ o na ũmwe mũhĩngĩcanu kana mũhotomu.Ciothe no nguũku wega harĩ mũndũ mũtaũku,na harĩ arĩa agĩu na ũmenyi nĩ njerekereru.Amũkĩrai ũtaaro wakwa, tiga betha;iyũkiai ũmenyi, tiga thahabu, o na ĩrĩ ya ũthuro.Nĩ gũkorũo ũũgĩ-ũrĩa-wa-ma nĩ kĩndũ kĩega kũrĩ ruru iria ndune,na indo ciothe iria ciendagwo itingĩgerekanĩka naguo.Niĩ, o niĩ Ũũgĩ-wa-ma, wara mwega ndĩũtuĩte gĩtũũro gĩakwa,na ngetuĩrĩria ũmenyi wa gũthugunda maũndũ.Gwĩtigĩra Jehova-rĩ, nĩ gũthũũra ũũru:mwĩtĩo, na mwĩtũũgĩrio, na ũthii njĩra njũru,o na kanua ka rũtũrĩko-rĩ, maũndũ macio niĩ nĩndĩmathũire.Nĩ niĩ mwene kĩrĩra, o na ũmenyi ũrĩa mũkinyanĩru;ũtaũku no niĩ, na nĩ niĩ ndĩ na ũhoti.Nĩ ũndũ wakwa-rĩ, athamaki mahotaga gũthamakĩra mabũrũri mao,na anene makahota gũtuagĩra andũ maũndũ ma ũthingu.No ũndũ wakwa aathani nĩmamenyaga gwathana,na makang’ũ ma bũrũri o ũndũ ũmwe, o kinya atua-cira othe a thĩ.Andũ arĩa manyenda, nĩo na niĩ nyenda;arĩa manjaragia na kĩyo-rĩ, kũnyona nĩmarĩnyonaga.Harĩ niĩ he na ũtonga o na gĩtĩo, ĩĩ-ni,ũtonga o ũrĩa wa ndĩrĩri, na nĩngĩ ũthingu.Maciaro makwa nĩ mega kũrĩ thahabu, gwata thahabu ĩrĩa theru mũno,uumithio wakwa ũgakĩra betha, na ĩrĩ ya ũthuro.’Thiaga na rũtumo o rũrĩa rũa ũthingu,ngakĩgeraga njĩra o iria cia kĩhooto.Nĩguo ndũmage arĩa manyenda magwate magai,njiyũragie mĩthithũ yao.Jehova nĩegĩĩrĩire na niĩ o kĩambĩrĩria-inĩ kĩa njĩra yake,o mbere ya kũruta mawĩra marĩa make ma tene.Ndathondeketwo kuuma tene wa tene,o kuuma kĩambĩrĩria, thĩ ĩtarĩ yagĩa.Hingo ĩrĩa maria-inĩ kũu kũriku gũtaagĩĩte o na kũmwe, norĩo ndaciarirũo;hingo gũtaarĩ na matherũkĩro ma gũtothokaga maĩ.Ndaciarirũo mbere ithuri itarĩ ciahandwo,o rĩrĩa gũtaanagĩa na irĩma,O we ataanomba thĩ, o na kana mawerũ,kana kĩambĩko kĩa ngũmba iria ciombire mabũrũri.Hĩndĩ ĩrĩa aathondekire igũrũ, niĩ ndarĩ ho;rĩrĩa aathiũrũrũkĩirie ũthiũ wa iria kũu kũriku na rũkiriri,O rĩrĩa aarũmirie matu mairũ ma igũrũ,rĩrĩa ningĩ matherũkĩro ma maĩ ma kũrĩa kũriku mũno maagwatire hinya;Rĩrĩa ekĩrĩire iria rĩu inene mũhaka,nĩ getha maĩ matikanaagarare rĩathani rĩake;o ro rĩrĩa aakururire mĩkaro ya gĩtina gĩa thĩ:Hingo ĩo yothe niĩ ndarĩ hamwe nake ndĩ wa kwĩrererũo nĩwe,ngatuĩka nĩ niĩ aakenaga nĩ niĩ mũthenya o mũthenya,ngatũhatũhaga ndĩ mbere yake hĩndĩ ciothe,Ngagĩtũhatũha nĩ ũndũ wa thĩ ĩo yake ya gũtũũrũo nĩ andũ,o ngĩkenaga nĩ rũruka rũu rũa andũ.Rĩu, ariũ akwa-rĩ, no kĩiguei ũrĩa ndĩroiga,amu arĩa marũmagĩrĩra njĩra ciakwa no-o a gũkena.Tuĩkai a kũigua ũtaarani, nĩguo mũũhĩge;menyai mũũrege!Gũkena-rĩ, no mũndũ ũrĩa ũnjiguaga,ũrĩa ũtindaga andorereirie ihingo-inĩ cia gwakwa,agakĩnjetagĩrĩra o hingĩro-inĩ cia mĩrango yakwa.Thima-rĩ, ũrĩa ũgĩĩte na niĩ nĩ muoyo agĩĩte naguo,nake nĩarĩĩrutagĩra ũtugi harĩ Jehova.Nake ũrĩa ũhĩtainie na niĩ nĩ kwĩĩka eĩkaga ũũru ngoro yake mwene,amu arĩa othe ma’thũũraga nĩ gĩkuũ makoragwo mendete.MŨTUMIA ũcio ũgwĩtwo Ũũgĩ-ũrĩa-wa-ma nĩeyakĩire nyũmba,na nĩaacũhĩtie itugĩ ciake mũgwanja.Nĩ mũthĩnju ngoima ciake, ndibei yake nĩaringĩrĩirie,na nĩarĩkĩtie gũ tandĩka metha yake.Nĩareketie airĩtu ake, akaanĩrĩrithia itũũra-inĩ o kũndũ gũtũũgaraire mũno,Akoiga, Mũndũ o wothe ũtarĩ mũũgĩ, nĩakerũre atonye na gũkũ!mũndũ ũrĩa wagĩte wĩcirio-rĩ, we akamwĩra,Ũkai mũkarĩe irio ciakwa,na mũnyue ndibei ĩrĩa ningĩrĩirie!Inyuĩ andũ aya mũtarĩ ogĩ-rĩ, tigai ũhoro wanyu, nĩguo mũtũũre,mũcoke gũthiaga na njĩra o ĩrĩa ya mbuguĩro!Ũrĩa wa gũtaara mũtendi nĩ njono ethũgũragĩra,na wa kũrũithia mwaganu nĩegĩragĩra kĩmeni.Tiga kũrũithia mũtendi, gũthũũra ndagagũthũũre;rũithia mũndũ mũũgĩ, nake no akwende.Mũndũ mũũgĩ, mũtaare, na nĩekũũhĩga makĩria;mũndũ mũthingu, mũrute, na nĩekwĩongerera wĩruti.Gwĩtigĩra Jehova nĩkuo kĩrutĩrĩrio kĩa ũũgĩ-ũrĩa-wa-ma,na kũmenya Ũrĩa Ũmwe Mũtheru nokuo kũgĩa na mbuguĩro.Amu, nĩ ũndũ wakwa matukũ maku nĩ kuongerereka makongerereka,mĩaka yaku ya gũtũũra ĩgĩkĩrĩrĩrie.Wakorũo wĩ mũũgĩ, ũũgĩ ũcio nĩwe mwene ũrĩgunaga,na wakorũo wĩ mũtendi-rĩ, thĩna ũcio nowe ũrĩĩkuuagĩra.Mũndũ mũka ũrĩa kĩrimũ nĩ wa mbĩrĩrĩka,nĩ mwagu ũũgĩ o kwaga, ndarĩ ũndũ amenyete.Nake nĩ gũikara aikaraga thĩ mũromo-inĩ wa nyũmba yake,agaikaragĩra gĩtĩ itũũra-inĩ harĩa hatũũgaraire,Nĩguo agũtũkagĩre andũ arĩa mekũhĩtũka,arĩa megwĩthiĩra merekereire na njĩra,Akameraga atĩrĩ, Mũndũ o wothe ũtarĩ mũũgĩ, ta nĩakerũre atonye na gũkũ!ũrĩa ningĩ wagĩte wĩcirio, we akamwĩra,Maĩ ma ũici me mũrĩo,na irio cia kũrĩĩrũo hitho-inĩ nĩ njega!No mũndũ ũcio ndakoragwo amenyete atĩ nĩ andũ akuũ marĩ kuo,ndoĩ atĩ ageni a mũndũ mũka ũcio marĩ o kũrĩa kũriku kwa ngoma.ICI NĨ THIMO cia Suleimani.Mwana mũũgĩ atũmaga ithe akene,no mwana kĩrimũ atũũragia nyina na kĩeha.Mĩthithũ yumaine na ũmaramari ndĩrĩ ũndũ ĩgunaga,no ũthingu nĩũteithũraga mũndũ harĩ gĩkuũ.Jehova ndangĩreka ngoro ya mũndũ mũthingu ĩrĩo nĩ ng’aragu,ĩndĩ kĩrĩa kĩĩrirĩrie nĩ ũrĩa mwaganu nĩagĩikagia hanene.Mũruti wĩra na guoko kũregeru atuĩkaga o mũthĩni,no guoko kwa mũndũ ũrĩ kĩyo nĩkũrehage ũtonga.Mũũngania na riũa nĩ mwana wĩ na ũũgĩ:mũtindi-toro hingo ya magetha nĩ mwana wa kũrehe njono.Mũtwe wa mũndũ mũthingu ũtũũraga ũikarĩirũo nĩ irathimo,ĩndĩ kanua ka mũndũ mwaganu kahubagwo nĩ mbaara.Arĩa athingu makĩririkanwo nĩ kũrathimwo marathimagwo,ĩndĩ rĩĩtwa rĩa mũndũ mwaganu no kuora rĩkora.Ũrĩa wĩ na ũũgĩ wa ngoro nĩetĩkagĩra mawatho,no kĩrimũ kĩa mũhũhũtĩko nĩ kũbacana gĩkabacana.Mũthii na mĩthiĩre mĩkinyanĩru athiaga e na mwĩhoko,ĩndĩ mũndũ ũhotomagia ikĩro ciake, we no akamenyeka.Muunĩri ũrĩa ũngĩ riitho nĩ mũrehi wa haaro:mũndũ wa kũrũithia ũrĩa ũngĩ ũtheri-inĩ nĩ mũrehi wa thayũ.Kanua ka mũndũ mũthingu nĩ gĩthima kĩa muoyo,ĩndĩ kanua ka mũndũ mwaganu kahubagwo nĩ mbaara.Rũthũũro rũtombothorithagia mahiũrania,ĩndĩ wendani nĩũhumbagĩra mehia o mothe.Mĩromo-inĩ ya mũndũ ũũĩ gũkũũrana, nĩ ũũgĩ-wa-ma ũkoragwo ho,ĩndĩ ũrĩa ũtarĩ wĩcirio, nĩ rũthanju rũmwagĩrĩire rũa ciande.Andũ arĩa ogĩ meigagĩra ũmenyo mũthithũ,no kanua ga kĩrimũ kĩũra-matũ nĩ karehi wanangi wa narua.Ũtonga wa mũndũ gĩtonga nĩ ta gĩtũũro e nakĩo kĩirige na hinya:ũkĩa wa arĩa ahũthũ nĩguo ũmaanangithagia.Ũrĩmi wa andũ arĩa athingu uumaga muoyo:uumithio wa arĩa aaganu uumaga o mahĩtia.Ũrĩa ũiguaga agĩtaarũo, arĩ njĩra ya muoyo,ĩndĩ ũrĩa wĩeheragĩra akĩrũithio nĩ kũhĩtia ahĩtagia.Mũhitha rũthũũro na ngoro aaragia na mĩromo ya ũrongo,ũrĩa wa gũtumũka na njambanio nake nĩ kĩrimũ.Kwaria ndeto nyingĩ, gũtiagaga wĩhia,no ũrĩa ũgiragĩrĩria mĩromo yake ndakaarie, ũcio nĩ mũũgĩ.Rũrĩmĩ rũa mũndũ mũthingu nĩ ta betha ya ũthuro:nayo ngoro ya mũndũ mwaganu, ĩo ndĩrĩ bata.Mĩromo ya arĩa athingu nĩĩheaga andũ aingĩ gĩa kũrĩa,ĩndĩ andũ arĩa ora-matũ nĩ gũkua makuaga nĩ kwaga wĩcirio.Kĩrathimo kĩa Jehova nĩkĩo kĩrehage ũtonga,na ndarĩ kĩeha onganagĩrĩria nakĩo.Harĩ mũndũ kĩrimũ gwĩka naĩ nĩ ta ithako,nake mũndũ mũtaũku, ithako rĩake nĩ kũgĩa na ũũgĩ-ũrĩa-wa-ma.Mũndũ mwaganu, ũndũ ũrĩa etigĩrĩte nĩguo ũkamũkora,nake ũrĩa mũthingu, ũrĩa eriragĩria nĩ gwĩtĩkĩrio agetĩkĩrio.Kĩhuhũkanio kĩahĩtũka, ũrĩa mwaganu ndacokaga kuoneka,no mũndũ mũthingu nĩ gĩtina gĩtũũraga ho tene o na tene.Ta rũgagati rũa thiki magego-inĩ, na ta ndogo maitho-inĩ,noguo kĩgũta gĩtariĩ harĩ arĩa magĩtũmaga.Gwĩtigĩra Jehova nĩkuongererithagia mũndũ matukũ,no mĩaka ya arĩa aaganu nĩ gũtinio ĩrĩtinagio.Itanya rĩa arĩa athingu, kĩrĩa rĩkoima nĩ gĩkeno,no kĩĩrĩgĩrĩro kĩa mũndũ mwaganu, kĩo nĩ gũtoma gĩgatoma.Njĩra ya Jehova harĩ ũrĩa mwĩkindĩru nĩ kĩirigo kĩa hinya,no harĩ eki a maũndũ maaganu nĩ ya mwanangĩko.Mũndũ ũrĩa mũthingu ndarĩ hingo akenyenyeka,no andũ arĩa aaganu matigatũũra bũrũri.Kanua ka mũndũ mũthingu gathundũraga ũũgĩ-ũrĩa-wa-ma,no rũrĩmĩ rũrĩa rũa thiaya nĩ kũrengwo rũkarengwo.Arĩa athingu, mĩromo yao yũĩ kwaria ndeto iria ikwendeka,no kanua ka mũndũ mwaganu koĩ o ndeto cia thiaya.Ratiri ya kũhenania nĩ kĩndũ kĩĩ magigi harĩ Jehova,ĩndĩ ihiga rĩa gũthima, rĩrĩa rĩa ũigananu, nĩ kũrĩkenera arĩkenagĩra.Gwoka mwĩgerero, norĩo gũũkaga njono,ĩndĩ ũũgĩ wĩ na arĩa mateĩkĩrĩire.Andũ arĩa arũngĩrĩru, wĩkindĩru wao nĩ kuonia ũmonagĩrĩria njĩra,ĩndĩ arĩa mĩgarũka, ũhong’oku wao nĩ wa kũmaninithia.Ũtonga ndũrĩ kũguna ũngĩgunana mũthĩ ũrĩa wa matũkũya,no ũthingu nĩũteithũraga mũndũ harĩ gĩkuũ.Mũndũ ũrĩa mũkinyanĩru, ũthingu wake nĩũmũrũngagĩra njĩra,no ũrĩa mwaganu, waganu wake mwene nĩguo ũkamũgũithia.Ũthingu wa arĩa arũngĩrĩru nĩ kũmateithũra ũrĩmateithũraga,no andũ arĩa matuĩkaga mĩgarũka nĩ kũgwatio makagwatio nĩ ũthũkia ũcio wao.Mũndũ mwaganu aakua, kĩĩrĩgĩrĩro gĩake nĩ gũtoma gĩtomaga;itanya rĩa acio eki waganu no gũthira rĩthiraga.Ũrĩa mũthingu nĩatharagwo mĩnyamaro-inĩ,ũrĩa mwaganu agoka ho ithenya rĩake.Mũndũ ũtatĩĩte Ngai aaninithia mũndũ wa itũũra rĩao na kanua,ĩndĩ andũ arĩa athingu nĩmetharaga nĩ ũrĩa me na ũmenyi.Rĩrĩa arĩa athingu maragaacĩra, itũũra nĩ gũkena rĩkenaga,na rĩrĩa arĩa aaganu marathira, nĩ kũrũhio kũrũhagio.Tondũ wa kĩrathimo kĩa andũ arĩa athingu, itũũra nĩ gũtũũgĩrio rĩtũũgĩragio,no kanua ka andũ arĩa aaganu nĩ kũrĩng’aũrania karĩng’aũranagia.Mũndũ kũrurũka ũrĩa ũngĩ nĩ wĩcirio atarĩ,no mũndũ mũtaũku nĩ gũkira ekiragĩra.Mũcangi na ndeto cia mũhuhu nĩatuhũraga maũndũ ma ndundu,ĩndĩ mũndũ wa ngoro njĩhokeku nĩ gũkira akiraga namo.Kũndũ gũtarĩ mĩtabarĩre mĩega, kĩrĩndĩ kĩa bũrũri nĩ kũgũa kĩgũaga,no kũrĩa kwĩ aheani aingĩ a kĩrĩra gũtũũraga kwĩgangarĩte.Ũrĩa ũtuĩkĩte ithenya rĩa mũndũ mũgeni no agatuurũo,ĩndĩ ũrĩa ũregaga gũtuĩka ithenya rĩa mũndũ mũgeni, ũcio egũtũũra na wĩhoko.Mũtumia ũrĩa wĩ ngoga agĩaga na gĩtĩo,anyarirani nao, kĩrĩa magĩaga nakĩo no ũtonga.Mũiguanĩri-tha nĩ mwĩĩki wega ngoro yake mwene,ĩndĩ mwagi-tha nĩ mwĩrĩ wake mwene anyamaragia.Mũndũ mwaganu, ũtungati ũrĩa agwataga no wa kũmũhenia,no mũndũ ũhandaga ũthingu, mehotoro make nĩ mehokeku.Ũrĩa ũrũmainie na ũthingu, we nĩagakinyĩrĩra muoyo,nake mũthingatani na ũũru nĩ gũkua gwake mwene athĩĩgĩtie.Arĩa a ngoro hotomu nĩ kĩndũ kĩĩ magigi harĩ Jehova,no andũ a mĩthiĩre mĩkinyanĩru nĩ gũkena akenaga nĩo.Ona kwanyitanwo moko, mũndũ ũrĩa mũũru ndatũũra atarĩ mũherithie,ĩndĩ rũruka rũa arĩa athingu nĩ kũhatũrũo rũkahatũrũo.Gĩcũhĩ gĩa thahabu kĩĩ iniũrũ rĩa ngũrũe:nĩ taguo mũka mũthaka atariĩ ũtarĩ ũgerereri.Wega noguo mwĩrirĩrio wa mũndũ mũthingu,ĩndĩ kĩĩrĩgĩrĩro kĩa ũrĩa mwaganu no matũkũya.Kũrĩ ũitangaga, na akongererekaga makĩria,na kũrĩ ũthunaga gũkĩra kwagĩra, na no gũthĩna athĩnaga.Wa ngoro ngamini nĩ kũnorio arĩnoragio,na ũrĩa ũkundanagia maĩ, we nake no arĩkundagio.Mũrega na mbembe aigĩte, nĩarĩgekagwo nĩ kĩrĩndĩ,ĩndĩ ũrĩa ũciendagia, nĩ kĩrathimo kĩrĩmũikaraga mũtwe-inĩ.Ũrĩa ũcaragĩrĩria o maũndũ mega, nĩ ũtugi aremathĩra,ĩndĩ ũrĩa ũrongoragia marĩa moru, nomo marĩmũkora.Mwĩhoki ũtonga wake nĩ kũgũa akagũa,no andũ arĩa athingu nĩ kũgaacĩra marĩgaacagĩra ta ithangũ rĩrĩa iruru.Mũnyamaria mũciĩ wake, kĩrĩa akagwata no rũhuho;kĩrimũ kĩũra-matũ gĩgatuĩka njaguti ya ũrĩa ũrĩ ũũgĩ wa ngoro.Maciaro ma andũ arĩa athingu matuĩkaga mũtĩ wa muoyo;mũndũ wĩ na ũũgĩ-ũrĩa-wa-ma nĩatahaga ngoro cia andũ.Rĩrĩi! Andũ arĩa athingu makĩrĩ a kũherithio me gũkũ thĩ-rĩ,makĩria githĩ ti arĩa aaganu, o acio mahĩtagia?Mwendi gũtaarũo nĩ mwenda ũmenyi,ĩndĩ mũthũũri kũrũithio nĩ kĩrimũ kĩũru.Mũndũ mwega nĩ ũtugi arĩĩrutagĩra harĩ Jehova,ĩndĩ mũndũ muungumania, Jehova no amũtue mwĩhia.Gũtirĩ mũndũ ũngĩĩhanda na maũndũ ma waganu,ĩndĩ ũrĩa mũthingu, mĩri yake ndĩrĩ hĩndĩ ĩkenyenyeka.Mũtumia ũrĩa ngatha nĩwe thũmbĩ ya mũthuriwe,ĩndĩ mũka ũconorithagia mũthuriwe nĩ ta woru ũmũtonyete mahĩndĩ.Methugunda ma mũndũ mũthingu nĩ ma kĩhooto,no metaara ma andũ arĩa aaganu nĩ ma ũrĩa-ma.Ndeto cia arĩa aaganu no cia kuoheria andũ mamaite thakame,ĩndĩ kanua ka andũ arĩa arũngĩrĩru nĩkamateithũraga.Arĩa aaganu maatirũrũo nĩ gũthira mathiraga,no nyũmba ya mũndũ mũthingu nĩĩtũũraga o ĩrũngiĩ.Mũndũ arĩgathagĩrĩrio kũringana na ũũgĩ ũrĩa arĩ naguo,ĩndĩ ũrĩa wa ngoro ng’enyũku no kũmenwo arĩmenagwo.Kaba mũndũ wonagwo ta atarĩ bata, na e na ndungata,kũrĩ ũrĩa wĩĩkagĩrĩra, na akaaga gĩa-kũrĩa.Mũndũ mũthingu nĩamenyagĩrĩra muoyo wa nyamũ yake,no matha ma ũrĩa mwaganu no wĩĩ.Mwĩrĩmĩri mũgũnda arĩtũũraga na hũni,ĩndĩ mũrũmanĩrĩri na mbũrũrũ nĩ kwaga aagĩte wĩcirio.Ũrĩa mwaganu nĩeriragĩria kĩrĩa kĩgwatie nĩ andũ arĩa oru,ĩndĩ mĩri ya andũ arĩa athingu nĩyumaga maciaro.Kwĩhia na mĩromo nĩ mũtego ũgwatagia mwene yo ũcio mũũru,no mũndũ mũthingu nĩ kũhonoka ahonokaga hatĩka-inĩ.Mũndũ nĩarĩhũnagio wega nĩ maciaro ma kanua gake,ciĩko iria mũndũ ekaga na moko o nacio no arĩcokagĩrio.Njĩra ya mbũra-matũ nĩ njerekereru we akĩĩonera,no mũndũ ũrĩa mũũgĩ nĩ gũthikĩrĩria athikagĩrĩria agĩtaarũo.Mang’ũrĩka ma kĩrimũ kĩũra-matũ nĩmoimbũkaga o rĩmwe,no mũndũ mũbarĩrĩri aaconorũo nĩahithaga ngoro.Mũtumũri na ndeto cia ma nĩ ũthingu oimũkanagia,no mũira wa maheni nĩ ũrĩa-ma atumũkaga naguo.Kũrĩ kanua kaaragia gatecirĩtie ta gũthecanga kwa rũhiũ,no rũrĩmĩ rũa mũndũ mũũgĩ nĩrũrehage ũgima.Mũromo mwaria-ma ũgũtũũra na hinya kinya tene,ĩndĩ rũrĩmĩ rũa maheni no rũa ndakinga ĩmwe.Ũrĩa-ma nĩguo ũrĩ ngoro cia arĩa athugundi maũndũ moru,ĩndĩ arĩi-kĩrĩra arĩa endi thayũ marĩonaga o gĩkeno.Mũtino gũtirĩ ũngĩgwata andũ arĩa athingu,no andũ arĩa aaganu, ũũru nĩ kũiyũra ũrĩmaiyũraga.Mĩromo ya maheni nĩ kĩndũ kĩĩ magigi harĩ Jehova,no andũ arĩa eki maũndũ ma ma, nĩ gũkenera amakenagĩra.Mũndũ mũbarĩrĩri nĩahithaga ũmenyi wake,ĩndĩ ngoro cia irimũ nĩimemerekagia ũrimũ wacio.Guoko kwa mũndũ ũrĩ kĩyo nĩkuo gũgatuĩka gwa gwathana,no mũndũ gĩthayo arĩrutithagio wĩra wa mũnyito.Ũritũ ũrĩ ngoro ya mũndũ ũtũmaga ĩiname,ĩndĩ kwarĩrio wega nĩ gũkena gũtũmaga ĩkene.Ũrĩa mũthingu nĩwe muonereria mũndũ ũrĩa ũngĩ wa itũũra,no njĩra ya arĩa aaganu nĩ kũhĩtithia ĩmahĩtithagia.Gĩthayo gĩtingĩĩnogia gĩkĩhĩhia kĩrĩa kĩgwatire iguĩma-inĩ,ĩndĩ ũmathi wa andũ, ũrĩa wĩ bata, nĩ wa arĩa me kĩyo.Muoyo wonekaga na njĩra ya ũthingu,na ũthiĩro wayo ndũngĩoneka gĩkuũ.Mwana mũũgĩ nĩaiguaga ũtaari wa ithe,no mũndũ mũtendi ndarĩ irũithia angĩigua.Mũndũ arĩrĩaga wega wa maciaro ma kanua gake,ĩndĩ ngoro cia mĩgarũka irĩrĩaga ũtoi.Mwĩmenyereri kanua nĩ muoyo wake agitagĩra:mũtumũri mĩromo mũno nĩ mwanangĩko akagĩa naguo.Ngoro ya kĩgũta nĩĩĩriragĩria, na ndĩone kĩndũ,no ngoro ya mũndũ wĩ kĩyo nĩ kũnorio ĩrĩnoragio.Mũndũ mũthingu nĩathũire ũhoro wa maheni,ĩndĩ mũndũ mwaganu, maũndũ make me kĩheera, ningĩ me njono.Mũndũ wa mĩthiĩre mĩgima, ũthingu nĩũmũgitagĩra:mũndũ wa mahĩtia, waganu nĩũmũturũraga.Kũrĩ wĩtuaga mũtongu, na ndarĩ na kĩndũ:kũrĩ wĩtuaga mũkĩa, na e na ũtonga mũnene.Gĩkũũri kĩa muoyo wa mũndũ nĩ ũtonga wake,ĩndĩ mũkĩa akĩĩhĩtĩrũo ndangĩigua.Ũtheri wa andũ arĩa athingu nĩ gũcangarara ũcangararaga,no kĩmũrĩ kĩa mũndũ mwaganu nĩ kũhorio gĩkahorio.Mwĩgerero ũrehage o njũgitano,ĩndĩ ũũgĩ wĩ na arĩa ataarĩki.Indo cia njũka-narua nĩ kũhũa irĩhũagĩrĩra,no mwĩmathĩri na moko make nĩ kuongerereka arĩongererekaga.Ũndũ mũtanye watũũrĩrĩra mũno, nĩũrũaragia mũndũ ngoro,ĩndĩ ũndũ mwĩrirĩrie wakinya, ũtuĩkaga ta mũtĩ wa muoyo.Mũndũ wothe ũmenaga ũhoro nĩ kwĩũnũhithia eũnũhithagia,no ũrĩa mwĩtigĩri maathani nĩarĩgwataga ngerenwa.Kĩrĩra kĩa mũndũ mũũgĩ nĩ gĩthima kĩa muoyo,nĩ gĩa gũtũma gũthengagwo mĩtego-inĩ ya gĩkuũ.Ũgerekereri mwega wa maũndũ ũtũmaga mwene endeke,ĩndĩ njĩra ya mĩgarũka ĩrĩ na mĩhĩnga.Mũndũ o wothe mũbarĩrĩri ekaga maũndũ make na ũmenyi,ĩndĩ kĩrimũ nĩ gũtandamũra gĩtandamũraga ũrimũ wakĩo.Mũtũmwo mwaganu athiaga kũingĩra ũũru-inĩ,ĩndĩ mũrekio mwĩhokeku nĩakinyagia ũhorohu.Mũregi ũtaaro akanyitwo nĩ ũthĩni, o na thoni,no mũndũ ũrũmbũyagia akĩrũithio agatuĩka wa gũtĩwo.Ũndũ mwĩrirĩrie wakinyĩrĩrĩka nĩũiguithagia ngoro ya mũndũ wega,ĩndĩ harĩ irimũ, gũtigana na ũũru nĩ ũndũ ũrĩ magigi.Thiaga thiritũ na andũ arĩa ogĩ, nawe no ũgĩe na ũũgĩ,no ũrĩa ũtindanagia na irimũ nĩ gũtuurũo agatuurũo.Andũ a mahĩtia, ũũru nĩguo ũmathingataga,no andũ arĩa athingu makarĩhwo na maũndũ mega.Mũndũ mwega atigagĩra o nginya acũkũrũ ake magai,naguo ũtonga wa mũndũ wa mahĩtia nĩ mũhoohio ũigĩirũo andũ arĩa athingu.Mahianyũ ma arĩa athĩni nĩmoimaga irio nyingĩ,ĩndĩ nĩkũrĩ ũmathi ũninithagio nĩ wogogi.Mũndũ wa kũiga rũthanju thĩ nĩ gũthũũra athũire mwana,no ũrĩa ũmwendete amũherithagia tene.Mũndũ mũthingu arĩaga akehũnĩra,no nda ya ũrĩa mwaganu nĩ gũthirĩrũo ĩrĩthiragĩrũo.Mũtumia o wothe mũũgĩ nĩ gwaka aakaga nyũmba yake,ĩndĩ ũrĩa mũkĩgu nĩ gũtharia amĩtharagia na moko make mwene.Mũndũ ũtũũraga e na mĩikarĩre mĩrũngĩrĩru nĩwe mwĩtigĩri Jehova,no ũrĩa wa mĩthiĩre mĩhĩtanu nĩ kũmena amũmeniĩ.Kanua ga kĩrimũ ke na rũthanju rũa gũgĩĩtĩũkithia,no andũ arĩa ogĩ, mĩromo yao nĩ kũrindĩra ĩmarindagĩra.Kũrĩa gũtatũire ng’ombe, kiugũ gĩikaraga gĩĩ gĩtheru,ĩndĩ hinya wa ng’ombe nĩũrehage uumithio mũingĩ.Mũira mwĩhokeku ndangĩaria mathara,ĩndĩ mũira mũrongo, gũtumũra gwake no maheni.Mũtendi ecaragĩria ũũgĩ-wa-ma, na nduoneke,ĩndĩ kũgĩa ũmenyi nĩ ũhũthũ harĩ mũndũ ũrĩ mbuguĩro.Tigana na kĩrimũ,amu mĩromo ĩrĩ ũmenyi ndũmĩona harĩ kĩo.Ũũgĩ wa mũndũ mũbarĩrĩri nĩ kũmenya ũhoro wa njĩra ĩrĩa erekeire,ĩndĩ arĩa irimũ, ũkĩgu wao nĩũmahenagia.Irimũ cia ũũra-matũ, ngero ngere no kũnyenya inyenyaga,ĩndĩ andũ arĩa arũngĩrĩru, kũrĩ o gũtũũraga ũtugi.Nĩ ngoro ĩĩmenyagĩra ũcũngũ ũrĩa ĩĩ naguo,o na gĩkeno-inĩ kĩayo gũtirĩ mũgeni ũngĩĩĩkĩra ho.Nyũmba ya mũndũ mwaganu nĩ gũturũrũo ĩgaturũrũo,no hema ya mũndũ mũrũngĩrĩru nĩ kũgaacĩra ĩrĩgaacagĩra.Kwĩ njĩra mũndũ onaga ta arĩ yo nũngarũ,no gĩturi kĩayo nĩ mĩirigo ya gũtonya gĩkuũ-inĩ.O na mũndũ agĩtheka, ngoro yake ĩkoragwo ĩĩ na mwĩthikĩro,na irigĩrĩrio rĩa gĩkeno nĩ ũritũ.Mũcoki na thutha ngoro-inĩ arĩhũnaga mĩthiĩre ĩo yake,mũndũ mwega o nake nĩarĩhũnagio nĩ maũndũ ma ngoro yake.Mũndũ ũtarĩ mũũgĩ etĩkagia ũndũ o wothe,ĩndĩ mũndũ mũbarĩrĩri nĩamenyagĩrĩra harĩa egũthiĩra.Mũndũ ũrĩa mũũgĩ nĩ gwĩtigĩra etigagĩra, agethemagia ũũru-inĩ,no ũrĩa kĩrimũ nĩ wa ngũrũ, na nĩ mweti.Mũrakari narua nĩekaga maũndũ ma ũkĩgu,nake mũndũ muungumania nĩ gũthũũrũo athũũragwo.Arĩa matarĩ ogĩ, magai marĩa magayaga no ũkĩgu,no andũ arĩa abarĩrĩri nĩ thũmbĩ ya ũmenyo mekagĩrũo.Andũ arĩa oru nĩ a kũinamĩrĩra harĩ arĩa ega,arĩa aaganu no matinde mekonotete thome wa arĩa athingu.Ngĩa ĩthũũragwo nĩ nginya mũndũ wa itũũra rĩao,no arata a gĩtonga nĩ aingĩ.Mũndũ ũmenete ũrĩa ũngĩ wa itũũra nĩ kũhĩtia ahĩtĩtie,no ũrĩa ũiguagĩra athĩni tha, gũkena nĩwe-ĩ!Athugundi a ũũru, githĩ matihĩtĩtie njĩra?ĩndĩ athugundi a wega, ũrĩa monaga nĩ ũtugi o na maũndũ marĩa ma ma.Wĩra o wothe mũritũ gũtirĩ ũtarĩ na uumithio,ĩndĩ mũhũũro wa kanua ũciaraga wagi mũtheri.Andũ arĩa ogĩ, thũmbĩ ya ũũgĩ nĩyo ũtonga wao,no ũkĩgu ũrĩa wĩ na irimũ ũtũũraga ũrĩ o ũkĩgu.Mũira mwaria-ma nĩateithũrithagia mĩoyo ya andũ,no ũrĩa ũtumũraga na mathara nĩ ũrĩa-ma arehage.Mũndũ gwĩtigĩra Jehova nĩ kũgĩa na mwĩhoko wa hinya;gwata ciana ciake nĩirĩonaga handũ ha kũũrĩra.Gwĩtigĩra Jehova nĩ gĩthima kĩa muoyo,nĩ gĩa gũtũma gũthengagwo mĩtego-inĩ ya gĩkuũ.Ũndũ wĩkĩrĩrithagia mũthamaki nĩ kũgĩa na kĩrĩndĩ kĩingĩ,ĩndĩ kũnyihĩrũo nĩ andũ gũtũmaga mũnene aanangĩke.Mũndũ ũtahiũhaga kũrakara nĩ mũtaũku mũno,no ũrĩa wa ngoro hiũ atũũgĩragia ũrimũ.Ngoro horeri nĩyo muoyo wa mwĩrĩ,ĩndĩ ũiru nĩ kĩoria kĩa mahĩndĩ.Mũhinyĩrĩria wa arĩa ahũthũ nĩ Mũmũũmbi airaga,ĩndĩ mũiguĩri acio akĩa tha nĩwe ũmũtĩithagia.Mũndũ mwaganu nĩatungumanagio na thĩ arĩo ũũru-inĩ wake,no ũrĩa mũthingu, hĩndĩ yake ya gũkua akoragwo e na irahĩro.Ngoro ya ũrĩa wĩ na mbuguĩro, nĩkuo ũũgĩ-ũrĩa-wa-ma wĩikaragĩra,ĩndĩ kĩrĩa kĩĩ nda ya andũ arĩa irimũ nĩkĩĩyumbũragia.Ũthingu nĩ gũtũũgĩria ũtũũgĩragia rũrĩrĩ,no wĩhia nĩ gũconora ũconorithagia kĩrĩndĩ o na kĩrĩ kĩrĩkũ.Mũthamaki aagagĩrĩra mũtungati ũrĩa ũthondekaga maũndũ na ũũgĩ,no ũrĩa wa kũrehe njono, nĩ gũtũkũya amũtũkũagĩra.Icokia ihoreri nĩ gũthengia rĩthengagia marũrũ,no njiinũ nĩ gũthombotha ithombothaga marakara.Rũrĩmĩ rũa mũndũ mũũgĩ nĩrũhũthagĩra ũmenyi na njĩra njega,ĩndĩ tũnua twa irimũ tũitũrũraga ũkĩgu o gũitũrũra.Maitho ma Jehova monaga kũndũ guothe,magacũthagĩrĩria andũ arĩa oru o na arĩa ega.Rũrĩmĩ rũrĩa rũhoreragia nĩ ta mũtĩ wa muoyo,ĩndĩ rũrĩa rũhong’oraga ũhoro no gũthutha mũndũ ngoro.Kĩrimũ kĩa ũũra-matũ nĩkĩagagĩra ũtaari wa ithe bata,no mũndũ wa kũrũmbũiya akĩrũithio atuĩkaga mũbarĩrĩri.Mũciĩ wa mũndũ mũthingu gũikaraga mũthithũ mũnene,ĩndĩ uumithio wa arĩa aaganu nĩ wa mĩtangĩko mĩtheri.Mĩromo ya andũ arĩa ogĩ ĩhunjagia ũmenyi,ĩndĩ ngoro ya ũrĩa kĩrimũ ndĩũĩ gwĩka ũguo.Igongona rĩa mũndũ mwaganu no kĩndũ kĩĩ magigi he Jehova,no mahoya ma andũ arĩa arũngĩrĩru nĩ gũkena amakenagĩra.Njĩra ya arĩa aaganu nĩ kĩndũ kĩĩ magigi harĩ Jehova,no mũndũ ũthingatanaga o na ũthingu nĩ kwenda amwendaga.Kũrĩ iherithio rĩũru rĩetereire ũrĩa ũtigĩte njĩra;mũndũ ũthũũraga kũrũithio, ũcio nĩ wa gũkua.Kwa-ngoma, o gwata Ininanĩro-inĩ, kũrĩ o ũthiũ-inĩ wa Jehova:makĩria ma ũguo, githĩ ti ngoro cia ciana cia kĩrĩndĩ!Mũtendi ndendaga kũrũithio;ndangĩĩtĩkĩra gũthiĩ harĩ andũ arĩa ogĩ.Ngoro ngenu ĩtũmaga gĩthiithi kĩa mwene gĩthere,ĩndĩ ngoro yatũũra na kĩeha nĩgĩthuthaga mũndũ roho.Ngoro ya mũndũ wĩ mbuguĩro ĩcaragĩrĩria ũmenyi,no kanua ka arĩa irimũ, kĩrĩa karĩaga no ũkĩgu.Matukũ ma arĩa maranyamarĩka no moru o mothe,no mũndũ wa ngoro njaũku, ũcio e na ndĩa ya kĩrũma.Kaba kũnyihĩrũo indo, hamwe na gwĩtigĩra Jehova,gũkĩra mũthithũ mũnene hamwe na kĩnyarirĩko.Kaba rũĩga rũa nyeni, harĩ kĩendano,gũkĩra njaũ ya gĩtuĩro hamwe na gĩthũũrano.Mũndũ wa marũrũ nĩ gũthombotha athombothaga mahiũrania,ĩndĩ ũrĩa ũtahiũhaga kũrakara, ngũĩ nĩ kũhoreria amĩhoragĩria.Njĩra ya kĩgũta nĩ ta kũndũ kũirige na mĩigua,no ya mũndũ mũrũngĩrĩru nĩ nyenje ĩgatuĩka kĩng’aratua.Mwana mũũgĩ atũmaga ithe akene,no mũndũ kĩrimũ nĩ kũrurũka arurũkaga nyina.Ũrimũ nĩguo ũrĩ gĩkeno harĩ mũndũ ũtarĩ wĩcirio,no mũndũ mũtaũku, nĩ kũrũnga erũngagĩra mũgendere wake.Kũndũ gũtarĩagwo kĩrĩra, mathondeko makuo nĩ gũthata mathataga,no kũrĩa kwĩ na aheani aingĩ a kĩrĩra nĩ kũrũma marũmaga.Mũndũ nĩakenaga nĩ kanua gake gũcokia ũhoro wega,nakĩo kiugo kĩarĩtio o ihinda rĩagĩrĩire, kaĩ nĩ kĩega-ĩ!Harĩ mũndũ ũrĩa mũũgĩ, njĩra ya muoyo no ya mwambato,nĩ getha ethengere kũrĩa thĩ Kwa-ngoma.Mũciĩ wa mũndũ mwĩtũũgĩria, Jehova nĩ kuombororia akawombororia,no atũũre arũmĩtie mũhaka wa mũtumia wa ndigwa.Mathugunda moru nĩ kĩndũ kĩĩ magigi harĩ Jehova,ĩndĩ ndeto nyendeku nĩ iria theru.Mũhahatĩria wa indo nĩ mũciĩ wake mwene anyamaragia,ĩndĩ mũndũ ũthũire mahaki nĩ wa gũtũũra.Ngoro ya mũndũ mũthingu yambaga gwĩcũrania ũrĩa ĩgũcokia,no kanua ka ũrĩa mwaganu nĩgaitũrũraga maũndũ moru.Mũndũ mwaganu, Jehova amũikaraga haraya,ĩndĩ nĩaiguaga kũhoya kwa ũrĩa mũthingu.Maitho kuona ũtheri nĩ gũkenia gũkenagia ngoro,na kũigua ũhoro mwega nĩ kũnoria kũnoragia mahĩndĩ.Gũtũ kũrĩa gũthikagĩrĩria mũrũithĩrie ũrĩa ũrehage muoyo,kuo nĩ gwa gũtũũrania na andũ arĩa ogĩ.Mũregi gũtaarũo nĩ mwĩmeni we mwene,ĩndĩ ũrĩa wa gũthikĩrĩria akĩrũithio nĩagĩaga na wĩcirio.Gwĩtigĩra Jehova nĩkuo ũtaari ũrĩa wĩkagĩra mũndũ ũũgĩ,na gũtĩĩka gũtongoirio nĩ kwĩnyihia.Mataarĩria ma ngoro nĩ andũ metaaragĩria,ĩndĩ irĩkia na rũrĩmĩ riumaga kwĩ Jehova.Mĩthiĩre ya mũndũ yothe no mĩtheru, we akĩĩonera,no Jehova athimaga maroho.Rekagĩrĩria Jehova maũndũ marĩa ũbataragio nĩ gwĩka,na mathugunda maku nĩmarĩhotekaga.Jehova nĩombire kĩndũ o gĩothe nĩ ũndũ wa gĩtũmi gĩakĩo,ĩĩ-ni, o gwata arĩa aaganu akĩmomba nĩ ũndũ wa mũthenya ũrĩa wa ũũru.Mũndũ o wothe wa ngoro ya ngũrũ nĩ kĩndũ kĩĩ magigi harĩ Jehova;o na kwanyitanwo moko, ndatũũra atarĩ mũherithie.Waganu nĩũitũrũragio nĩ ũtugi na maũndũ marĩa ma ma;tondũ wa gwĩtigĩra Jehova, andũ nĩmathenganagĩra na ũũru.Mĩthiĩre ya mũndũ yatuĩka no ĩrĩa ĩkenagia Jehova,atũmaga o gwata thũ ciake igĩe na ũiguano nake.Kaba kũnyihĩrũo indo, hamwe na ũthingu,gũkĩra uumithio mũnene ũtarĩ wa kĩhooto.Mũndũ nĩethugundagĩra na ngoro yake atĩ athiĩ na njĩra ’na,ĩndĩ makinya make nĩ Jehova ũmaroragia na harĩa mekũgera.Nĩ ũgo ũrĩ mĩromo-inĩ ya mũthamaki;kanua gake gatingĩhĩtia ituĩro-inĩ.Kĩgeri, o na ratiri, iria cia kĩhooto, nĩ cia Jehova;mahiga ma mondo, marĩa ma gũthima, mothe no wĩra wake.Harĩ athamaki kũmaramara nĩ ũndũ wĩ magigi,nĩ amu gĩtĩ kĩa ũnene kĩrũmagio no ũthingu.Mĩromo ĩrĩ ũthingu nĩyo ĩkenagĩrũo nĩ athamaki,na kwenda makenda mũndũ waragia ndeto njerekereru.Marũrũ ma mũthamaki nĩ ta arekio a gĩkuũ,ĩndĩ mũndũ mũũgĩ no kũmahoreria.Gũthererũo gĩthiithi nĩ mũthamaki kũrĩ muoyo;kwagĩrĩrũo nĩwe nĩ ta itu rĩa mbura ĩrĩa ya gũkũria.Githĩ kũgĩa na ũũgĩ-ũrĩa-wa-ma ti kwega mũno kũrĩ kũgĩa na thahabu?ĩĩ-ni, kaba gwĩthurĩra kũgĩa na mbuguĩro gũkĩra kũgĩa na betha.Andũ arĩa arũngĩrĩru, barabara yao nĩ mũndũ ethemagie ũũru-inĩ;ũrĩa ũmenyagĩrĩra njĩra yake nĩ muoyo wake aragitĩra.Mwĩgatho ũrũmagĩrĩrũo nĩ mwanangĩko,ngoro ya ngũrũ nĩĩtũmaga mũndũ agũe.Wega nĩ gũtuĩka wa ngoro horeri hamwe na athĩni,kũrĩ kũgayanaga mataha hamwe na andũ arĩa egereri.Ũrĩa ũrũmbũyagia ũhoro, nĩ wega arĩonaga;mũndũ o wothe mwĩhoki Jehova, nĩwe mũkeni.Ũrĩa wĩ na ũũgĩ-ũrĩa-wa-ma ngoro-inĩ yake atuagwo mũtaũku,na mĩromo ĩrĩa yaragia ciugo ii mũrĩo nĩyongererithagia andũ wĩruti.Ũgerekereri wa maũndũ, harĩ ũrĩa wĩ naguo, nĩ itherũkĩro rĩa muoyo,ĩndĩ irimũ njũra-matũ, ũrimũ nĩguo kĩherithia gĩacio.Ngoro ya mũndũ mũũgĩ nĩyũhĩgagia kanua gake,ĩgakĩongerera mĩromo yake ndeto cia wĩruti.Ndeto njega nĩ ta mũruru wa ũũkĩ:harĩ ngoro ii na mũrĩo, na harĩ mahĩndĩ nĩ ũgima.Kwĩ njĩra mũndũ onaga ta arĩ yo nũngarũ,no gĩturi kĩayo nĩ mĩirigo ya gũtonya gĩkuũ-inĩ.Mũruti-wĩra, kũhũta gwake nĩkũrutithanagia nake,nĩ amu nĩ mũmero wake ũmũringagĩrĩria.Mũũra-huhũ nĩathugundaga maũndũ ma gwĩka andũ arĩa angĩ ũũru,nayo mĩromo yake nĩ ta ĩrĩ na mwaki wa gũcinana.Mũndũ mũtũrĩku nĩ kũhura ahuraga mahiũrania,mũndũ wa mũhuhu atigithanagia andũ marĩ ũrata mũnene.Mũndũ mũtoi ahenagĩriria ũrĩa ũngĩ wa itũũra rĩao,agakĩmũtongoria na njĩra ĩtarĩ njega.Ũrĩa ũikaraga ahingĩte maitho nĩ maũndũ ma rũtũrĩko arathugunda;ũrĩa ũhihinyainie mĩromo nĩ ũũru ararehithie.Kĩongo kĩrĩ mbuĩ nĩ thũmbĩ ĩrĩ ũgemu;kuoneka kĩonekaga na njĩra ya ũthingu.Ũrĩa ũtahiũhaga kũrakara nĩ mwega kũrĩ njamba;ũcio ũhotaga gwatha ngoro yake akĩrĩte ũrĩa wa kwĩgwatĩra itũũra.Mbũgũ gũitwo nĩciitagwo rũũa-inĩ,ĩndĩ woni wacio wothe uumaga kwĩ Jehova.Kaba o kenyũ gatheri ka ngima harĩ ũhoreri,gũkĩra nyũmba ĩiyũirũo nĩ ndĩa na kũrĩ na ngũĩ.Ndungata ĩrĩa thondeki maũndũ na ũũgĩ ĩgatuĩka njathi mũriũ wa mwene yo, ũrĩa ũrehage njono,na kũgwata nĩĩkagwata magai hamwe na ciana icio ciake.Nĩ nyũngũ ĩtaahagĩrũo betha, na kĩrugutĩro nĩho hatheragĩrio thahabu,ĩndĩ mũroria wa ngoro nĩ Jehova.Mwĩki naĩ athikagĩrĩria mĩromo ĩrĩa yaragia waganu;mũndũ wa maheni, rũrĩmĩ rũrĩa ategagĩra gũtũ no rũrĩa rũa ũthũkia.Mũnyũrũria wa ngĩa nĩ Mũmũũmbi airaga:mũndũ ũkenaga andũ mona ndirũ ndatũũra atarĩ mũherithie.Ũcũkũrũ nĩguo thũmbĩ ya athuri,na igema rĩa ciana nĩ maithe.Ndeto cia bata itiagĩrĩire kanua ka mũndũ ũtarĩ mbuguĩro,na makĩria mĩromo ya maheni ndĩagĩrĩire mũndũ mwĩkĩrĩre.Ihaki, ta ũrĩa mwene onaga, nĩ ta kahiga ke mũnyaka:o harĩa haarorio naho, ũhoro ũgakĩagĩra.Mũhumbi rĩĩhia rĩa mũndũ nĩ wendani arongoretie,no ũrĩa ũinagĩrĩria ũndũ atigithanagia arĩa marĩ ũrata mũnene.Irũithia nĩrĩtonyaga mũndũ wĩ na mbuguĩrogũkĩra njamiũ igana harĩ ũrĩa kĩrimũ.Mũndũ ũrĩa mũũru arongoragia o ũremi,tondũ ũcio nĩ mũrekio mũũma-nda akarekerio.Kaba mũndũ gũtũngwo nĩ nyamũ ĩgwĩtwo nduba ĩĩ ndunye ciana ciayo,kũrĩ gũtũngwo nĩ kĩrimũ kĩrũmanĩrĩire na ũkĩgu wakĩo.Mũthukĩri wega na ũũru-rĩ,ũũru ndũgathama gwake.Kwambĩrĩria mahiũrania nĩ ta kũhingũrĩra nditi ya maĩ:gĩtiganagei na itetania gũtanakĩgĩa mburugano.Wa gũtuĩra mũndũ mwaganu atĩ nĩwe mũthingu, na wa gũtuĩra ũrĩa mũthingu atĩ nĩwe mwĩhia,o erĩ no kĩndũ kĩĩ magigi harĩ jehova.Nĩ ũndũ kĩ kĩrimũ gĩkuuĩte kĩgũri na guoko atĩ kĩgũre ũũgĩ,na kwaga nĩkĩagĩte wĩcirio?Mũrata wa mũndũ amwendaga o hingo ciothe;aciaragwo atuĩke mũrũ wa nyina hingo ya mĩnyamaro.Mũndũ mwagu wĩcirio nĩ ũrĩa wa kũng’athana na ũngĩ,agagĩtuĩka ithenya rĩa mũndũ me itũũra.Mwendi njũgitano nowe mwendi kwagarara watho:mũndũ wa gwĩtũũgĩrĩria mũno kĩhingo gĩa gwake mũciĩ nĩ mwanangĩko arecarĩria.Mũndũ wa ngoro hotomu ndarĩ wega angĩona;ũrĩa wa rũrĩmĩ rũĩ ndeto ng’onyoku agũaga ũũru-inĩ.Mũciari kĩrimũ nĩ kĩeha egĩĩrĩire nakĩo;ithe wa mũndũ ũtarĩ mbuguĩro ndarĩ hingo angĩkena.Ngoro ĩrĩa ngenu nĩ mũthaiga mwega,no roho mũthuthĩku ũtũmaga mahĩndĩ ma mũndũ mang’are.Mũndũ mwaganu aamũkagĩra ihaki irute gĩthũri-inĩnĩguo ogomagie mĩtuĩre ya macira matigatuwo na kĩhooto.Ũthiũ wa mũndũ ũrĩ mbuguĩro ũikaraga ũrorete o ũũgĩ-inĩ,no maitho ma kĩrimũ maikaraga makĩriũngaga ituri cia thĩ.Mwana ũrĩa kĩrimũ nĩ wa kĩeha harĩ ithe,na nĩ mwĩkĩri nyina mũmũciari ũcũngũ.Ũndũ ũngĩ ũtarĩ mwega nĩ kũherithia mũndũ mũthingu,o na kana kũhũra arĩa ekĩrĩre nĩ ũndũ wa ũrũngĩrĩru wao.Ũrĩa ũtaingĩhagia ndeto nĩwe wĩ na ũmenyi,mũndũ wa ngoro horo nĩwe mũtaũku.O na kĩrimũ gĩekirĩra, nĩkĩĩragwo atĩ nĩ mũũgĩ;gĩatumia-rĩ, gĩgakĩĩrũo nĩ mũndũ ũrĩ mbuguĩro.Mwĩbũngia arũmagĩrĩra o kwenda gwake mwene,akang’athithagio nĩ ũũgĩ wothe ũrĩa mũkinyanĩru.Kĩrimũ gĩtikenagio nĩ ũmenyi;ũrĩa kĩendaga no gũtengũra ngoro yakĩo.Rĩrĩa hoka mwaganu, nĩhoka ningĩ mũrurũkano,na ũhoro wa thoni ũrehage ũmeneku.Ndeto cia kanua ka mũndũ nĩ ta ndia ĩrĩa ndiku;gĩthima kĩa ũũgĩ no ta rũũĩ rũikũrũkaga o wega.Ti wega gũtĩĩra mũndũ mwaganu maũthĩ,na kũgaramĩria ũrĩa mũthingu ituĩro.Mĩromo ya kĩrimũ ĩgĩtonyagia mburuga-inĩ,na kanua gakĩo nĩgagĩĩtagĩria icamiũ.Kanua ga kĩrimũ nĩgakĩũnũhithagia,mĩromo yakĩo nĩ mũtego ũgwatagia ngoro yakĩo.Ndeto cia mũndũ wa mũhuhungo nĩ ta macũno ma kĩhembe,na kũmerũka imerũkaga nginya tũturi-inĩ twa nda tũrĩa twĩ thĩinĩ mũno.Ũrĩa nake ũrutaga wĩra wake na mũhũthianĩ wa nyina na mwanangi.Rĩĩtwa rĩa Jehova nĩ nyũmba ya hinya njake mũthiringo;nĩyo mũndũ mũthingu ahanyũkagĩra agatonya, akarema gũkinyĩrĩrĩka.Ũtonga wa mũndũ gĩtonga nĩ ta gĩtũũro e nakĩo kĩirige na hinya;ũhaana ta rũthingo rũraya na igũrũ, we akĩĩgereria.Ĩtanona mwanangĩko, ngoro ya mũndũ ĩkoragwo ĩĩgoocete;gũtĩĩka gũtongoirio nĩ kwĩnyihia.Mũndũ gũcokia ũhoro atanaigua nĩ ũrimũ,na nĩ ũndũ wa gũtũma one thoni.Roho wa mũndũ nĩguo ũmũũmagĩrĩria ahinyarĩte,no guo roho ũthuthĩkĩte-rĩ, nũ ũngĩhota gwĩtiiria?Ngoro ya ũrĩa wĩ na mbuguĩro nĩĩĩthũgũragĩra ũmenyi;gũtũ kwa mũndũ mũũgĩ o nakuo no ũmenyi gũcaragĩrĩria.Kĩheo mũndũ aheanĩte nĩkĩmuonagĩra ha kũhĩtũkĩra,na gĩkamũkinyia harĩ andũ arĩa anene.Mwambĩrĩria cira onagwo ta arĩ we wĩ na kĩhooto,ĩndĩ ũrĩa me cira nake okaga agakĩmuururia.Ũcuki wa mĩtĩ nĩũninaga ngarari,gũtuithania nĩũtuithanagia makarau.Mũndũ ekĩte mũrũ wa nyina ũũru, nĩ hinya agĩcoka kwĩiguithania nake gũkĩra kwĩgwatĩra itũũra rĩirige;ngarari ta icio nĩ ta mĩgĩĩko ĩrĩa ĩhingaga njera.Maciaro ma kanua ka mũndũ nĩmo makamũiyũra nda;uumithio wa mĩromo yake kũmũhũnia no ũkamũhũnia.Rũrĩmĩ rũĩ na hinya wa gwathĩrĩra mwene muoyo o na gĩkuũ,nao arĩa marũenda no marĩage maciaro maruo.Ũrĩa wĩgĩĩrĩire na mũtumia nĩagĩĩte na kĩndũ kĩega;nĩ gũtugwo atugĩtwo nĩ Jehova.Mũkĩa no gũthaithana athaithanaga,no gĩtonga gĩcokagia ũhoro na mũgoromoko.Mũtumi ndũgũ nyingĩ nĩ wa kwĩũnũhithia,no nĩkũrĩ mũrata wa gũtũũra anyitaine na mũndũ gũkĩra mũrũ wa nyina.Kaba ngĩa ĩrĩa ĩthiaga na mĩthiĩre yayo mĩgimagũkĩra mũndũ wa mĩromo mĩhotomu na no kĩrimũ.Ningĩ-rĩ, ngoro kwenda ũndũ ĩtarĩ na ũmenyi, ti wega;mũhĩki magũrũ nĩ kũhĩtia ahĩtagia njĩra.Ũkĩgu wa mũndũ nĩguo ũhong’oraga njĩra yake,nayo ngoro yake ĩgagĩcoka kũng’ong’orera Jehova.Ũtonga wongererithagia mwene arata aingĩ,no mũndũ mũhũthũ nĩ kwehererũo eheragĩrũo nĩ mũratawe.Mũira wa ũrongo ndangĩtũũra atarĩ mũherithie;mũndũ ũtumũraga na mathara ndakahonoka.Andũ nĩ aingĩ meendagĩrĩria harĩ ũrĩa ngamini;mũheani-rĩ, gũtirĩ mũndũ ũtarĩ mũrata wake.Ngĩa nĩ thũũre nĩ ariũ a ithe othe:makĩria arata ayo to gwĩthengia haraya nayo?ĩmarũmagĩrĩria ciugo, no-o nĩmethiĩrĩire.Mwĩgĩĩri na ũũgĩ nĩ mwĩthondeki ngoro yake mwene;ũrĩa wa gũtũũra agwatĩirie ũtaũku nĩ wega arĩĩonagĩra.Mũira wa maheni ndangĩtũũra atarĩ mũherithie;mũndũ ũtumũraga na mathara no gũtoma agatoma.Kũrĩa wega gũtiagĩrĩire kĩrimũ;makĩria gũtiagĩrĩire ndungata ĩtuĩke ya gwathaga athamaki.Mũndũ e na ũgerekereri nĩũgiragia ahiũhe kũrakara,na ũndũ ũrĩa erahagĩra nĩ kũrekera mũndũ ũngĩ rĩĩhia.Mathũgũta ma mũthamaki nĩ ta mũthungurumo wa mũrũthi,ĩndĩ kwagĩrĩrũo nĩwe nĩ ta ireera rĩkĩgũĩra nyeki.Mwana kĩrimũ nĩ wa ndirũ harĩ ithe,na mateta ma mũtumia no ta mũtaatĩre ũrĩa ũtatigithagĩria gũtaata.Mũciĩ, o na indo, nĩ magai moimaga kũrĩ maithe,no mũtumia mũgerekereri oimaga kũrĩ Jehova.Ũgũta ũikagia mũndũ toro-inĩ mũnene;mũndũ gĩthayo arĩrĩagwo nĩ ng’aragu.Mũmenyereri ũhoro ũrĩa mwathane nĩ muoyo wake aramenyerera;ũrĩa ũtonaga ta e bata amenyerere mĩthiĩre yake nĩ gũkua agakua.Mũiguĩri arĩa athĩni tha nĩ ngwatio aragwatia Jehova,na wega ũcio wake, we no akamũrĩha.Hũraga mũrũguo rĩu gũkĩrĩ na kĩĩrĩgĩrĩro;ngoro yaku nĩĩtige kwenda gũtũma akoragwo.Mũndũ wa marũrũ maingĩ nĩakĩĩrĩhĩre ngero,amu wamũteithũra, no mũhaka ũgeka o ũguo rĩngĩ.Iguaga ũkĩheo kĩrĩra, ĩtĩkagĩra gũtaarĩka,nĩ getha marigĩrĩrio-inĩ maku ũgagĩkorũo ũũhĩgĩte.Ngoro ya mũndũ nĩĩgĩaga na mathugunda maingĩ,ĩndĩ ũtaaro wa Jehova nĩguo ũgatũũra.Kwenda kwa mũndũ nĩkuo kĩgeri kĩa ũrĩa ũtugi wake ũigana,nake mũnyamari nĩ mwega kũrĩ mũndũ wa mathara.Gwĩtigĩra Jehova kũrehage muoyo;ũrĩa mũgĩu nakuo nĩ wa gũtũũra o ehotete; ndarĩ ũũru ũngĩmũgenera.Kĩgũta kĩrikagia guoko kiuga-inĩ,na gĩkaremwo nĩ gũcoka kuoerera gĩgũkinyie kanua-inĩ.Hũra mũtendi, arĩa matarĩ ogĩ makĩmenye kwĩrĩithagia:rũithia mũndũ ũrĩ mbuguĩro, na nĩekũhubũkĩrũo nĩ ũmenyo.Mũndũ wa kũnyarira ithe, na aingate nyina,nĩ mwana wa gũtũma gũconokwo na wa kũrehe ũmeneku.Mũrũ wakwa, tigaga gũthikĩrĩria ũtaaranio ũgĩcokaga kũhĩtia ũkarega ciugo icio cia ũmenyi.Mũira ragaĩ nĩanyararaga ũciri wa kĩhooto;kanua ga kĩmaramari nĩ waganu kamerameragia.Atendi nĩ maherithia mahaarĩrĩirio,ciande cia irimũ nĩciigĩirũo thanju.Ndibei nĩ mũndũ mũtendi, njohi-rĩ, nĩ mũndũ wa ngũĩ,nake ũrĩa ũngĩhĩtithio nĩyo, o ũrĩkũ, ti mũũgĩ.Itebebia rĩa mũthamaki nĩ ta mũthungurumo wa mũrũthi:mũndũ wa kũmũrakaria nĩ muoyo wake mwene areĩhĩria.Gũthengera ngũĩ nĩ gwa kũheithia mũndũ gĩtĩo,ĩndĩ kĩrimũ, gũtirĩ gĩtenda mburugano.Mũndũ mũgũta nĩaregaga kwenja mũgũnda tondũ wa heho ya gathano,na hingo ya magetha agetia irio, na gũtingĩkorũo kũrĩ.Methugunda ma ngoro ya mũndũ matariĩ ta maĩ me irima iriku,ĩndĩ mũndũ mũtaũku nĩegwĩtahĩra.Andũ arĩa angĩ nĩ a kwĩanĩrĩra o mũndũ ũtugi wake,ĩndĩ mũndũ mwĩhokeku, angĩoneka nũ?Mũndũ wĩ maũndũ ma kĩhooto, o ũrĩa wa mĩthiĩre mĩgima,ciana iria atigaga, kaĩ nĩ cia gũkena-ĩ!Mũthamaki rĩrĩa aikarĩire gĩtĩ gĩake gĩa ituĩronĩ kũharagania aharaganagia ũũru wothe na maitho make.Nũ ũngĩhota kuuga ũũ: Ngoro yakwa nĩndĩmĩthambĩtie,gũthirũo nĩ’thirĩtwo nĩ mahĩtia makwa, ngathera?Gũthima na mahiga makĩrũkaine, o na ibaba ikĩrũkaine,kũu kwerĩ no magigi harĩ Jehova.O na kaana kamenyekaga na ciĩko ciako,kana maũndũ mako nĩ makembu, na kana no marũngĩrĩru.Gũtũ gwa kũigua, o na riitho rĩa kuona,cierĩ no Jehova waciũmbire.Tiga kwendana na toro, ndũkae gũgakinya gũkĩara;ikaraga ũramũrĩtie maitho, na nĩũrĩhũnaga gĩa kũrĩa.Mũgũri akĩgũra oigaga, Ti kĩega, ti kĩega!na aarĩkia gwĩthiĩra agacoka kwĩraha.Thahabu no kũrĩ, o na ruru no nyingĩ,ĩndĩ mĩromo ĩrĩ ũmenyo nĩ ithaga rĩĩ bata mũno.Ũrĩa watuĩka ithenya rĩa mũgeni-rĩ, kiumanie na kuoya nguo yake!kĩmũtue o we ngwatio ya thirĩ harĩ andũ acio a kũngĩ!Irio cionekete na maheni, nĩicamagĩra mũndũ mũrĩo,no kahinda kau kangĩ kanua gake gakaiyũra o mũthanga.Ũndũ o wothe ũgĩthugundwo ũrũmagio na kũrĩĩrũo kĩrĩra;ũgĩthiĩ ita-rĩ, thiaga ũrĩ mũtaarĩrie o wega.Mũcangi na ndeto cia mũhuhu nĩatuhũraga maũndũ ma ndundu:mũndũ wa mĩromo ĩtatumagia, ndũkanakĩmathithanie nake.Mũgeki ithe kana nyina,kĩmũrĩ gĩake gĩkahorera nduma-inĩ oĩrĩa njirũ ci!Igai rĩngĩgwatwo na mũhiũhũko kĩambĩrĩriamarigĩrĩrio marĩo matingĩtuĩka marathime.Tiga kuuga atĩrĩ, Ũũru kwĩrĩhĩria nĩndĩĩwĩrĩhĩria!eterera Jehova, nake nĩarĩkũhonokia.Gũthima na mahiga makĩrũkaine nĩ ũndũ wĩ magigi harĩ Jehova;ratiri ya maheni o nayo ti njega.Mĩgendere ya mũndũ nĩ Jehova ũmwathagĩra:mũndũ aakĩhota atĩa kwĩmenyera gĩtũmi kĩa njĩra ĩo agerete?Nĩ mũtego harĩ mũndũ kuuga na kĩhĩko, Kĩndũ gĩkĩ nĩndaamũrĩra Ngai,na aarĩkia kwĩhĩta ũguo, acoke kwĩũrangia.Mũthamaki mũũgĩ nĩ kũhuhũra ahuhũraga andũ arĩa aaganu ta mũũngũ;nĩ ta arehagĩre kĩgaragari igũrũ rĩao, kĩrĩa gĩa gũkonyora ngano.Roho wa mũndũ nĩguo kĩmũrĩ kĩa Jehova,gĩthuuthuuragia mũndũ nginya tũturi twa nda tuothe tũrĩa twĩ thĩinĩ mũno.Mũthamaki aigagwo nĩ gũtugana na gũtuĩka wa ma;gĩtĩ gĩake kĩa ũnene nĩ ũtugi ũtiiragĩrĩra.Hinya wa aanake nĩguo ũgemu wao,nao athuri, ũthaka wao nĩ mũtwe ũrĩ mbuĩ.Mĩtuuru ya kũhũrũo nĩĩthambagia mũndũ ũũru wake;mahiũkia nĩ gũtonya mamũtonyaga o kinya tũturi twa nda tũrĩa twĩ thĩinĩ mũno.Ngoro ya mũthamaki ĩĩ moko-inĩ ma Jehova ta mĩtaro harĩ mũmiunithia;amĩroragia o na harĩa ekwenda.Mĩthiĩre ya mũndũ yothe no mĩerekereru, we akĩĩonera,no Jehova nĩathimaga ngoro.Gũtuaga maũndũ na ũthingu, ningĩ na kĩhooto,nĩ kwagĩrĩru harĩ Jehova kũrĩ kũrutaga magongona.Maitho kũgĩa manyiira, o na ngoro gũtuĩka ya ngũrũ,arĩ kuo kĩmũrĩ kĩa arĩa aaganu-rĩ, nĩ mahĩtia.Itaranio cia ũrĩa wĩ kĩyo irehithagie o ũthegei,ĩndĩ mũndũ o wothe wa mũhiũhũko, kĩrĩa onaga no ũnyamari.Kwĩgĩĩra na mĩthithũ na njĩra ya rũrĩmĩ rũa maheni no ta kĩbii, ũrĩa kĩhurunjũkaga;amathi ayo no gĩkuũ maremathĩra.Ũhahanyi wa arĩa aaganu nĩũkamahakũrũria o ene marindũke,nĩ ũndũ nĩ aregi gwĩka ũhoro ũrĩa wa kĩhooto.Njĩra ya mũndũ mũritũhĩre nĩ ngero agerete nĩ ng’onyoku o kũgonyoka,no ũrĩa wa maũndũ makembu-rĩ, mawĩko make nĩ merekereru.Nĩ kaba gũtũũra nyũmba igũrũ na nja, koine-inĩ kayo,gũkĩra nyũmba nene thĩinĩ hamwe na mũtumia wa kĩmbĩmbĩ.Ngoro ya mũndũ mwaganu ĩthĩgagia o gwĩkana ũũru;ndonaga ta aagĩrĩirũo nĩ gũtuga mũndũ ũngĩ wa itũũra.Mũtendi aaherithio, mũndũ ũtarĩ mũũgĩ nĩohĩgagio;ũrĩa mũũgĩ, we aataarũo, nĩ ũmenyi ongagĩrĩrũo.Ũrĩa Mũthingu nĩaroranagia mũciĩ wa ũrĩa mwaganu,na gũturũra agaturũra acio aaganu, magakĩmomoka.Wa gwĩthinga matũ ndakaigue ũrĩa mũhũthũ agĩkaya,we nake no agakaya, na ndakaiguwo.Kĩheo kĩa ngungo nĩkĩhoreragia marakara,ihaki rĩĩ gĩthũri-inĩ rĩgakĩhoreria marũrũ manene.Ituĩro rĩa kĩhooto rĩatuwo, nĩ gĩkeno harĩ arĩa athingu,no harĩ andũ arĩa eki waganu, nĩ mwanangĩko.Mũndũ wa kuuma njĩra ĩrĩa ya ũũgĩ athiĩ kũũngũtũka,harĩa akahurũkĩrĩra no ũũngano-inĩ wa arĩa akuũ.Mwendi o maũndũ ma gwĩkenia agatuĩka mũnyamari;mwendi ndibei na maguta-rĩ, ndagatuĩka gĩtonga.Ũrĩa mwaganu atuĩkaga gĩkũũri gĩa gũkũũra ũrĩa mũthingu,ũrĩa mũgarũka agagĩcokio ithenya rĩa ũcio mũrũngĩrĩru.Kaba gũtũũra bũrũri ũrĩ werũ mũtheri,gwĩ gũtũũrania na mũtumia wa kĩmbĩmbĩ na no wa nugunugu.Gĩtũũro kĩa mũndũ mũũgĩ kĩĩ mũthithũ wa bata, na gũtiagaga maguta,ĩndĩ kĩrimũ no kũmerũkia kĩimerũkagia.Mũthingatani na ũthingu na ũtugi agĩaga na muoyo,na ũthingu, na gĩtĩo.Mũndũ mũũgĩ no kũhaicĩra rũirigo igũrũ aharũkĩre gĩtũũro kĩa njamba,amomore hinya wakĩo ũrĩa ciĩhokete.Ũrĩa ũriĩraga kanua gake, gwata rũrĩmĩ,nĩ ngoro yake ariraga mĩnyamaro.Mũndũ mwĩgereri, mũndũ wa mwĩtĩo-rĩ, etagwo mũtendi;maũndũ make nĩ ma kwĩambatĩria na ngũrũ.Mũndũ mũgũta, wĩrirĩria wake nĩ kũmũũraga ũmũũragaga,amu moko make nĩmaregaga kũruta wĩra.Kũrĩ ũtindaga na njura nene mũthenya ũgathũa,no mũndũ mũthingu nĩ kũheana aheanaga atekũnona.Igongona rĩa mũndũ mwaganu no ta kĩndũ kĩĩ magigi;makĩria githĩ ti rĩrĩa ekũrĩruta e na ũhinga ngoro?Mũira wa maheni no kũhuka akahuka athire,ĩndĩ ũrĩa mũthikĩrĩria wa ũhoro, kwaria gwake no gũtũũre.Mũndũ mwaganu nĩ kwĩũmia eũmagia ũthiũ,no mũndũ mũrũngĩrĩru, nĩ mĩthiĩre yake ataaragĩria.Gũtirĩ ũũgĩ, kana ũtaũku, kana kĩrĩra o na kĩrĩkũ,kĩngĩĩhotera ũndũ harĩ Jehova.Mbarathi nĩĩtandĩkagĩrũo mũthĩ wa ita,ĩndĩ ũrĩa ũngĩtũma kũhootanwo no Jehova.Kaba mũndũ ethurĩre kũgĩa na igweta rĩega gũkĩra ũtonga mũnene;kwendeka nĩ kwega kũrĩ betha na thahabu.Itonga na ngĩa nĩmatũnganaga hamwe;mũũmbi wao othe no Jehova.Mũndũ mũbarĩrĩri onaga gũkĩgĩa ũũru, akehitha,no arĩa matarĩ ogĩ mathiagĩrĩra o na mbere, magakĩya kũhera.Ngerenwa ya kwĩnyihia na gwĩtigĩra Jehova nĩ ũtonga, na gĩtĩo, na muoyo.Njĩra ya arĩa aremi ĩĩ na mĩigua na mĩtego;mũndũ mwĩmenyereri ngoro yake ndangĩkuhanĩrĩria nakuo.Menyeria mwana njĩra ĩrĩa aagĩrĩirũo nĩ gũthiĩra,na nde hingo akoima yo o na aakũra.Mũtongu nĩ mwathi wa ũrĩa mũkĩa,na muohori nĩ ngombo ya mũmuohoreri.Ũrĩa ũhuraga wogogi, kĩrĩa akagetha nĩ ndirũ;rũthanju rũrĩa ehanagĩra naruo nĩ kuunĩka rũkoinĩka.Ũrĩa wa riitho rĩa ũtana, we nĩarĩrathimagwo,tondũ nĩagayagĩra arĩa aagi irio ciake.Ingata mũndũ ũrĩa mũtendi, namo matetania no meyumĩre nja;ngarari o na hũhi no hingo ingĩthira.Ũrĩa wenda ũkembu wa ngoro-rĩ,tondũ wa uuma-andũ wa mĩromo yake, mũthamaki no gũtuĩka mũratawe.Mũndũ wĩ na ũmenyi, maitho ma Jehova nĩmamũmenyagĩrĩra,ĩndĩ ũrĩa mũgarũ, ũhoro wake nĩ gũturũra aũturũraga.Kĩgũta kiugaga atĩrĩ, Thome kwĩ na mũrũthi;barabara-inĩ-rĩ, no kũũragĩrũo kuo.Tũnua twa aka a kwene nĩ irima iriku mũno:mũndũ mũrakarire nĩ Jehova no agũe thĩinĩ warĩo.Ngoro ya mwana ĩthaĩkanĩtio na ũrimũ,ĩndĩ rũcamiũ rũa kũherithania no rũũingate haraya nake.Ũrĩa ũhinyagĩrĩria arĩa ahũthũ nĩ getha eongerere indo,o na ũrĩa wĩtegithagia matega gwa itonga, erĩ gũtirĩ ũtagatuĩka mũnyamari.INAMĨRĨRIA gũtũ ũigue mohoro ma andũ arĩa ogĩ,ngoro yaku ta mĩerekerie na harĩ ũmenyi ũyũ wakwa.Amu nĩ wega mũno ũngĩtũũria maũndũ macio thĩinĩ waku,magagĩkoragwo mehandĩte mĩromo-inĩ yaku.Wee nĩwe ndĩramenyithia mo mũthenya o ũyũ tũrĩ,nĩ getha ũtuĩke wa kwĩhokaga Jehova.Anga ti maũndũ me bata ngwandĩkĩire makoniĩ kĩrĩra o na ũmenyo,O ma gũkũmenyithia ciugo cia ma, o iria njĩhokeku,nĩguo ũcokerere agũtũmi ũrĩ na ciugo iria cia ma?Menya ũgatunya mũndũ mũhũthũ kĩndũ gĩake nĩ ũndũ nĩ mũhũthũ,kana ũhinyĩrĩrie mũndũ mũthĩnie mwacira thome-inĩ,Nĩ amu Jehova nĩwe ũgatuĩka mũmacirĩrĩri,na acume amacumi amatunye mĩoyo yao.Ndũkanatume ndũgũ na mũndũ ũhiũhaga kũrakara;mũndũ wa marũrũ-rĩ, tiga gũkanathiĩ thiritũ nake.Nĩ getha ndũkae kwĩruta mĩtugo yake,ngoro yaku ĩkĩgwatwo nĩ mũtego.Ndũkanatuĩke wa arĩa mang’athanagĩra,arĩa matuĩkaga mathenya ma andũ angĩ nĩ ũndũ wa mathirĩ.Ũngĩgakĩaga gĩa kũrĩha nakĩo-rĩ,ĩ, kĩo nĩ kĩ kĩngĩtũma ũtunyũo ũrĩrĩ ũrĩa ũkomaga?Menya gũkanakũũra mũtĩ wa ndĩĩra wa mũhaka ũrĩa wahandirũo nĩ aa thoguo.Wĩ mũndũ wonaga mũruti wĩra wake na kĩyo? ũcio-rĩ, agatuĩka wa kũrũgamaga harĩ athamaki;ti wa gũkarũgamaga harĩ andũ arĩa matoĩo.Waikara thĩ kũrĩa irio na mwathi-bũrũri-rĩ,barĩrĩra wega atĩ ũcio nũ ũkũng’etheire:Nĩ kaba ũngiĩigĩrĩra kahiũ mũmeroakorũo ũrĩ mũndũ wa mũhaaha.Rũkũri rũu rũake, ndũkanarũcemekere,amu nĩ irio cia gũkũhenereria.Tiga kwĩnogia na kwenda gwĩtongia;tigana na ũũgĩ waku mwene.Githĩ wenda gũkũũrĩra maitho kĩndũ gũtarĩ?amu gũtirĩ nganja ũtonga nĩwĩmeragia mathaguo ta nderi ĩkĩgũrũka yerekeire o matu-inĩ.Tiga kũrĩa irio cia mũndũ wa riitho rĩa ũkarĩ,na ndũkanacemekere rũkũri rũu rũake,Amu-rĩ, ũguo anonaga ngoro-inĩ yake, noguo atariĩ;gũkwĩra egũkwĩra, Rĩa, na ũnyue! na ngoro yake ndĩrĩ harĩ wee.Kenyũ kau warĩa nĩũgũcoka gũgatahĩka,onacio ndereti ciaku njega ikũũre o tũhũ.Tiga kwaria ũhoro na kĩrimũ,amu ndeto ciaku no kũrurũka angĩrurũka ũũgĩ wacio.Menya gũkanakũũra mũtĩ wa ndĩĩra wa mũhaka,na ndũkanaingĩrĩre mĩgũnda ya andũ a ndigwa,Nĩ gũkorũo mũmarĩhithĩria nĩ ũrĩa wĩ na hinya,na nĩwe ũngĩkamacirĩrĩra harĩ wee.Ĩringĩrĩrie ngoro ĩthikĩrĩrie ũtaari,o na matũ namo makĩigue ciugo cia ũmenyi.Ndũkaage kũherithagia mwana,amu wamũhũra na rũthanju, ndangĩtuĩka wa gũkua.No kinya ũmũhũrage na rũthanju,ũkĩgiranie muoyo wake na Kwa-ngoma.Mũrũ wakwa, ngoro yaku ĩngĩgĩa na ũũgĩ-ũrĩa-wa-ma,ngoro yakwa o nayo no ĩkene;Ĩĩ-ni, higo ciakwa no icanjamũkagerĩrĩa mĩromo yaku yaaria maũndũ marĩa marũngĩrĩru.Ngoro yaku nĩĩmenye gũkaigua ũiru nĩ ũndũ wa andũ a mahĩtia;wee-rĩ, mũthenya wothe tindaga na ũhoro wa gwĩtigĩra Jehova:Amu nĩ ma, no gũkagĩa na thutha mwega,na kĩĩrĩgĩrĩro gĩaku gĩtigatura.Wee, mũrũ wakwa, igua, nĩ getha ũkĩũhĩge;erekagĩria ngoro yaku ĩgerage o njĩra.Ndũkanegwatanie na inyui-cia-njohi,ona kana arĩa ndĩa-nyama,Amu ũrĩa ũrĩagwo nĩ njohi, o nake ũrĩa kĩrĩi, magakinya gũkĩara;ũgũta-rĩ, no kwĩhumbithia mũndũ matangari.Thikagĩrĩria thoguo mũgũciari,na ũmenye gũkarũrũka nyũkwa na aatuĩka nĩ mũkũrũ.Ĩgũrĩre ũhoro-ũrĩa-wa-ma, na menya gũgacoka kũwendia;ĩĩ-ni, gũra ũũgĩ, o na ũtaaro, na mbuguĩro.Ithe wa mũndũ mũthingu nĩ wa gũikaraga e mũkenyũku mũno,mwĩciarĩri mwana mũũgĩ no gũkena arĩkenaga nĩ ũndũ wake.Gĩkenagie thoguo na nyũkwa,ĩĩ-ni, mũtumia ũcio wagũciarire, gĩtũme aikarage e mũkenyũku.Mũriũ, njerekeria ngoro yaku,maitho maku ta nĩ makenagio nĩ njĩra ciakwa.Thima-rĩ, mũka wa maraya ahaana ta mũtaro mũriku,mũndũ-wa-nja mũgeni-rĩ, nĩ irima ikunderie rĩa gũtegana.Ĩĩ-ni, nĩ kuoheria ohagĩria andũ ta njangiri,na nĩatũmaga kĩrĩndĩ-inĩ kũingĩhe mĩgarũka.Nĩ mũndũ ũrĩkũ uugaga, Wũi? nĩ ũrĩkũ uugaga, Ĩya-ĩ? nĩ ũrĩkũ ũtindaga na mahiũrania?nũ ũikaraga o akĩguguna? nũ ũgĩaga nguraro cia tũhũ?ĩ, mũtunĩhi maitho nĩ ũrĩkũ?Githĩ ti arĩa matindaga marũmanĩrĩire na njohi?githĩ to arĩa marakagĩra ndibei ĩrĩa ningĩrĩrie?Atĩrĩ, wee-rĩ, tiga kũbara ndibei o na yagĩtunĩha,na yakorũo nĩĩrakengakenga ĩrĩ gĩkombe-inĩ,na yatuĩka nĩĩnyorokaga wega ĩkĩmerũka:Amu mũthia-inĩ, nĩ kũrũmana ĩrũmanaga ta njoka,kũratha ĩkarathana o ta nduĩra.Maitho maku no kuona maũndũ magarũrũku,nayo ngoro yaku ĩkiuge maũndũ ma ũnanu.Ĩĩ-ni, ũgĩtuĩke ta mũndũ wĩmamĩtie o iria-inĩ rĩrĩa inene gatagatĩ,kana ta mũndũ ũkomete mũthia-inĩ wa gĩtugĩ kĩa macua.Ningĩ uuge atĩrĩ, Ngũthĩtwo-ĩ, na ndingĩtuurũo;ngahũrũo, na ndiigue ũndũ!O ndĩĩkĩhindũka rĩ? ngũgĩthiĩ gũthiĩ kũmĩetha o rĩngĩ!Tiga gũkanaiguĩra andũ arĩa oru ũiru,na ndũkanerirĩrie gũtwarana hamwe nao;Amu ngoro ciao ciĩcũranagia o ũhoro wa ndunyo,na mĩromo yao ĩgakĩaragia o ndeto cia kĩũnũhu.Nyũmba yakagwo na njĩra ya ũũgĩ;ũtaũku nĩguo ũtũmaga ĩĩhande:Nĩ ũmenyi ũiyũrithagia matheegi mayoũmathi wothe ũrĩa wĩ bata na mwega.Mũndũ mũũgĩ nĩwe wĩ na hinya,ĩĩ-ni, mũndũ ũrĩ ũmenyi nĩwe ũkĩragĩrĩria ũhoti.Amu ũgĩthiĩ ita, thiaga ũrĩ mũtaarĩrie o wega;kũrĩa kwĩ na aheani aingĩ a kĩrĩra gũtũũraga kwĩgangarĩte.Ũũgĩ-wa-ma wĩ igũrũ mũno, ndũngĩkinyĩrĩrĩka nĩ kĩrimũ;kĩo gĩtingĩĩtumũrĩra kanua kĩrĩ boi-inĩ.Mũthugundi njĩra cia gwĩkana ũũru-rĩ,andũ mamwĩtaga o muungumania.Mathugunda ma irimũ iria njũra-matũ nĩ ma ũhĩtia,na mũtendi nĩ kĩndũ kĩĩ magigi harĩ kĩrĩndĩ.Ũngĩtuĩka wa kũũrũo nĩ hinya mũthenya wa mĩnyamaro-rĩ,hinya waku no mũnyinyi.Teithũrithagia arĩa maratwarũo gĩkuũ-inĩ;acio makiriĩ kũũragwo-rĩ, menya ũrege kũmahonokia.Ũngiuga ũũ, Ũhoro ũcio ithuĩ tũtiraũũĩ-rĩ,githĩ ũrĩa ũthimaga ngoro ndangĩtarania ũguo woiga?ũcio ũgitagĩra muoyo waku, we githĩ ndoĩ kana nĩguo?nake githĩ ndagathukĩra mũndũ o mũndũ kũringana na ũrĩa ekĩte?Mũrũ wakwa, rĩa ũũkĩ, amu nĩ mwega;kĩrũme mũruru waguo, ũkĩrĩ wa gũgũcamĩra mũrĩo:Ũkĩmenye atĩ ũũgĩ-ũrĩa-wa-ma noguo ũtariĩ harĩ ngoro yaku;ũngĩkorũo nĩũgĩĩte naguo-rĩ, no ũkagĩa na thutha mwega,na kĩĩrĩgĩrĩro gĩaku gĩtigatura.Wee, mũndũ ũyũ mwaganu, ndũtige gũcemerera gĩtũũro kĩa ũrĩa mũthingu!ndũgĩtige kwananga kĩhurũko gĩake!Amu mũndũ mũthingu agũaga magũa mũgwanja, o agĩcokaga gũũkĩra,ĩndĩ arĩa aaganu mona ũũru maturũragwo nĩguo gũturũrũo.Thũ yaku yagũa, wee tiga gũkena; yaturũrũo-rĩ,ngoro yaku ndĩgacanjamũke:Jehova ndagakĩone, ũndũ ũcio ũmũiguithie ũũru,acoke ahũndũre marakara make moime harĩ thũ ĩo.Tigaga gwakanwo nĩ ngoro nĩ ũndũ wa andũ arĩa eki ũũru,na ndũkaiguage ũiru nĩ ũndũ wa acio aaganu,Nĩ gũkorũo mũndũ ũrĩa mũũru ndarĩ thutha mwega akona;kĩmũrĩ kĩa ũrĩa mwaganu-rĩ, no kũhorio gĩkahorio.Mũrũ wakwa, wee ĩtigagĩre Jehova, o gwata mũthamaki;ndũkanamathithanie na andũ arĩa mendaga kũgarũrithia maũndũ,Amu-rĩ, mũtino wao ũkamakora na kĩhobanĩrio;iharagania rĩrĩa rĩngiuma kũrĩ acio erĩ, nũ ũkĩrĩũĩ?MAYA NAMO no mohoro ma andũ arĩa ogĩ.Gũtĩĩra andũ maũthĩ cira-inĩ-rĩ, ti ũndũ mwega.Mũndũ wĩraga ũrĩa mwaganu, Wee nĩwe mũthingu,nĩ kũgekwo arĩgekagwo nĩ andũ a mabũrũri, arĩthũũragwo nĩ ndũrĩrĩ o gũthũũrũo.No arĩa marũithagia ũrĩa mwaganu nĩ wega marĩonaga,marĩikaraga o na kĩrathimo kĩega.Wa gũcokia ũhoro icokio rĩrĩa rĩringaine,no ta aamumunya mũndũ mĩromo.Amba ũtue mwako, ũwĩhaarĩrĩrie na kũu gĩthaka-inĩ;warĩkia, ũgĩcoke ũgĩake nyũmba yaku.Ndũkanaigĩrĩre mũndũ ũrĩa ũngĩ ũndũ ũtarĩ ho;kũhenania, menya ũkahenania na mĩromo yaku.Menya ũkoiga, Ngũmwĩka o ũguo anjĩkĩte,mũndũ ũcio ngũmũthukĩra kũringana na ũrĩa ekire!Ndĩragereire mũgũnda-inĩ wa mũndũ kĩgũta,na mũgũnda-inĩ wa thabibu wa mũndũ ũtarĩ wĩcirio,Na rĩrĩ, wothe ũrarĩ mũmeru mĩigua, ũkaiyũra,gĩthiithi kĩaguo nĩkĩrahumbĩtwo nĩ cong’emna rũirigo rũaguo rũa mahiga rũkamomoka.Ndĩrawĩrorera o ngĩcũranagia ũhoro ũcio wega,ndĩrakĩguũka, na gũtaarĩka ndĩragĩtaarĩka;Mũtugo waku nĩ ũũ: Nĩnyambe ngomakome, njoke toro hanini!nĩndekwo ngũnjanie hĩ kahinda ngĩkome!Ũhoro ũcio-rĩ, ũgatũma ũkĩa waku ũgũkorerere ta mũitũ,ũtharĩkĩrũo nĩ ũnyamari ta arĩ mũndũ ũgwete ngo.ICI O NACIO nĩ thimo cia Suleimani, ciacokereirũo ikĩandĩkwo riita rĩngĩ nĩ andũ a Hezekia, ũrĩa warĩ mũthamaki wa Juda.Harĩ Ngai, kũhumbĩka ũndũ nĩ gwa kũmwĩkĩrĩrithia,no athamaki, ũndũ ũmekĩrĩrithagia nĩ gũthuuthuuria ũhoro o gũthuuthuuria.Kũraiha na igũrũ nĩ matu-inĩ kũraihĩte, na kũrika na thĩ nĩyo ĩrikĩte,ngoro cia athamaki nacio itingĩtuĩrĩka.Taaha gĩko gĩthire betha-inĩ,na nĩĩriuma kĩndũ gĩthondeke nĩ mũtheria;Ehutia andũ arĩa aaganu harĩ mũthamaki,na gĩtĩ gĩake kĩa ũnene nĩgĩkũrũmio nĩ ũthingu.Rĩrĩa mwĩ mbere ya mũthamaki, tiga gwĩthũng’ĩrĩria,na ndũkerũgamie harĩa ha makang’ũ,Amu nĩ kaba wĩrũo, Ambata haha,gũkĩra ũcokio na mũhuro mũnene arĩ o ho,mũrĩkĩtie kuonana nake na maitho.Ndũkanathiĩ kũgariũrana na mũndũ na kĩhĩko,ndũkae kũrigwo nĩ ũrĩa ũgwĩka cira wathira,rĩrĩa mũndũ ũcio wanyu arĩkorũo agũconorithĩtie.Ariai ũhoro wanyu na mũndũ ũcio arĩ we,ũgĩtige gũtengũra ndundu yene,Mũndũ wa kũigua ũndũ ũcio ndagagĩkũrume,na ũtũũre na ũcuke ũtangĩgũthira.Kiugo gĩa kwario o ihinda rĩagĩrĩire,no ta matunda ma thahabu me tũtiti-inĩ twa betha.Mindo ya thahabu, na ithaga rĩa ngingo, o rĩa thahabu ĩrĩa ngembu,nĩ taguo irũithia rĩa mũndũ mũũgĩ rĩtariĩ gũtũ-inĩ kũrĩa kũigu.Ta ũhehu wa tharunji hingo ya magetha,noguo mũrekio mwĩhokeku ahaana harĩ amũrekia,amu nĩagandũraga ngoro cia acio mamwathaga.Matu na rũhuho itekũrehe mbura,nĩguo mũndũ atariĩ ũrahaga ũheani wake na gũtarĩ.Ũkirĩrĩria mũraya ũtũmaga mũnene agucĩrĩrĩke,na rũrĩmĩ ruororo nĩruunaga ihĩndĩ.Wona ũũkĩ-rĩ, rĩa o ũrĩa ũgũkũigana,nĩ getha ndũkae kwĩhũnĩrĩria ũcoke kũũtahĩka.Ikinya rĩaku ta nĩrĩtĩragĩrie gũthiĩ kwa mũndũ ũrĩa ũngĩ,ndakae kũnogio nĩwe, agũthũũre.Mũiganirĩri igenyonĩ ndotono, nĩ njomo, nĩ mũguĩ ũrĩa mũnore.Kwĩhoka mũndũ mũgarũka hingo ya mĩnyamarono ta igego ituĩku kana kũgũrũ kũgondoku.Mũndũ wa gũthuuthĩra ũngĩ wĩ na ngoro nditũno ta ũrĩa wa kwĩruta nguo rĩrĩa kwĩ heho, kana ta thiki ĩgĩitĩrĩrio igata.Mũgũthũũri angĩkorũo nĩahũtiĩ, mũhe irio arĩe;na aakorũo nĩanyotiĩ, mũhe maĩ anyue:Amu weka ũguo, nĩ makara me mwaki ũramũhũmbĩrĩra mũtwe,nake Jehova no agĩkũhe ngerenwa.Rũhuho rũrĩa ruumaga na gathigathini rũrehage o mbura,o naruo rũrĩmĩ rũa njukũ rũrehage ũthiũ mũthimbu.Nĩ kaba gũtũũra nyũmba igũrũ na nja, koine-inĩ kayo,gũkĩra nyũmba nene thĩinĩ hamwe na mũtumia wa kĩmbĩmbĩ.Maĩ mahehu harĩ mũndũ mũnyotu,noguo ũhoro mwega ũtariĩ uumĩte bũrũri mũraya.Gĩthima kiunjuge, itherũkĩro ithũkie,noguo mũndũ mũthingu ahaana ũrĩa ũterũmagia harĩ arĩa aaganu.Kũrĩa ũũkĩ mũingĩ ti wega,na andũ gwĩtuĩrĩria ũrĩa mangĩĩtĩithia o ene, kĩu ti gĩtĩo.Mũndũ ũtahotaga gwatha ngoro yakeatariĩ ta mũciĩ mũmomoku na kwaga ũkaaga rũirigo.Ta ũrĩa tharunji ĩthũkĩire ĩngĩgũa hingo ya riũa, na ta mbura ĩngiura hingo ya magetha,no taguo gĩtĩo gĩtaagĩrĩire kĩrimũ.Ta nyagathanga na mũũmbũkangĩre wayo, ningĩ thũngũrũrũ na mwererere wayo,noguo kĩrumi gĩtagwataga, kĩrĩa gĩtarĩ gĩtũmi.Mbarathi kĩboko, ndigiri matamu,ciande cia irimũ nacio rũthanju!Tiga gũcokeria kĩrimũ kũringana na ũrimũ wakĩo,wee nawe ndũgakihaanane nakĩo.Cokeria kĩrimũ kũringana na ũrimũ wakĩogĩtigakĩone ta gĩtuĩkĩte mũndũ mũũgĩ.Mũtũmi wa ndũmĩrĩri na guoko gwa kĩrimũnĩ kwĩrenga erenga magũrũ, na gũkunda ekundithia hathara.Magũrũ ma gĩthua mathiaga maniginigĩte,na noguo ngerekano ĩhaanaga ĩkĩario nĩ tũnua twa irimũ.Mũndũ wa gũtĩa kĩrimũnĩ ta mũigi kohe ka ruru kĩrũndo-inĩ kĩa mahiga.Ta mũigua ũgĩtheca guoko kwa mũrĩu,noguo ngerekano ĩhaanaga ĩkĩario nĩ tũnua twa irimũ.Njorua ithondekaga maũndũ mothe wega,ĩndĩ mwandĩki kĩrimũ wĩra no ta mwandĩki arĩa ahĩtũki.Kĩrimũ gĩa gũcokerithia ũrimũ wakĩo o rĩngĩ,no ta ngui ũrĩa ĩcokagĩrĩra matahĩko mayo.Wĩ mũndũ wonete atĩ nĩeonaga ta e mũũgĩ?atĩrĩ, kĩrimũ-rĩ, kĩerĩgĩrĩrĩka gũkĩra ũcio!Kĩgũta kiugaga atĩrĩ, Njĩra-inĩ kwĩ na mũnyambũ;nĩguo, barabara-inĩ kwĩ na mũrũthi!Mũrango nĩũgarũrũkaga ũcuhĩte na ihocio ciaguo,na no taguo kĩgũta kĩegarũraga gĩkomete ũrĩrĩ wakĩo.Kĩgũta kĩrikagia njara kiuga-inĩ,gĩkanogio nĩ gũcoka kũmĩoerera kĩmĩkinyie kanua-inĩ.Kĩgũta nĩ kĩũgĩ, kĩo gĩkĩĩona,gũkĩra andũ mũgwanja moĩ kuonania kĩhooto.Mũhĩtũki wa gwĩthĩnia na ngũĩ yeneno ta mũndũ ũkũnyita kĩgui matũ.Ta mũgũrũki ũracugucanĩria icingana gũikangia mĩguĩ o na gĩkuũ,Nĩguo mũndũ ahaana ũrĩa wa gũkonyania ũrĩa ũngĩna agacoka kuuga, To ithako nyuma narĩo?Mwaki ũhoraga nĩ kwaga ngũ,na kũrĩa gũtarĩ mũhuhungi, matetania namo magathira.O ta ũrĩa makara mathegeaga marĩa mangĩ magwatu, na ta ũrĩa ngũ ciakanagia mwaki,noguo mũndũ wa mahiũrania aakanagia ngũĩ.Ndeto cia mũndũ wa mũhuhungo nĩ ta macũno ma kĩhembe,na kũmerũka ikamerũka nginya tũturi-inĩ twa nda o tũrĩa twĩ thĩinĩ mũno.Mĩromo ya kĩgaathi na ngoro ĩrĩ na ũũru-rĩ,no ta nyũngũ ya rĩũmba ĩhakĩtwo mataaho ma betha.Mũndũ ũthũire ũrĩa ũngĩ nĩ ũhinga aaragia na mĩromo,ĩndĩ ngoro-inĩ yake thĩinĩ nĩ kũiga aigĩte ũrĩa-ma;Rĩrĩa egũtarĩria ndeto, tiga kũmwĩtĩkia,amu ngoro yake thĩinĩ e na maũndũ o ta mũgwanja mathũku ta magigi:Ona rũthũũro rũake rũakorũo rũĩkunĩkĩire wara-rĩ,ũũru wake no ũkoimbũrio mbere ya kĩũngano.Mwenji wa irima nĩwe ũkagũa thĩinĩ warĩo,nake mũtugũrania wa ihiga, kũhigũka no rĩmũhigũkĩre.Rũrĩmĩ rũa maheni nĩrũthũũraga arĩa atihangie nĩruo,na kanua ka mwanjanjo nĩkarehage mwanango.Tiga kwĩraha nĩ ũndũ wa rũciũ,amu ndũũĩ ũrĩa mũthenya ũngĩciara.Nĩ kaba ũkumio nĩ mũndũ ũngĩ, thengia kanua gaku mwene;kaba ũkumio nĩ mũgeni, thengia mĩromo yaku arĩ yo.Ihiga nĩ iritũ, na mũthanga no mũrigo,ĩndĩ gĩtango kĩa mũndũ kĩrimũ nĩ kĩritũ kũrĩ cio cierĩ.Marũrũ matirĩ tha, marakara moinaga ta mũiyũro,ĩndĩ ũiru-rĩ, nũ ũngĩkĩhota kũwĩtiirĩrĩria?Kũrũithia mũndũ o kiumbũro nĩ kwegakũrĩ kũmwenda na mwendere wa kwĩhitha.Nguraro cia gwĩkĩrũo nĩ mũrata nĩ cia wĩhokani,ĩndĩ kũmumunyũo kũrĩa ũngĩmumunyũo nĩ mũgũthũũri no gwa gĩcacĩ.Mũndũ ũhũniĩ, gwata o mũruru wa ũũkĩ nĩ gũtenda aũtendaga,no ũrĩa ũhũtiĩ, gũtirĩ kĩndũ kĩrũrũ atangĩona ta kĩrĩ mũrĩo.Mũndũ uumĩte kwao agathiĩ kũhangaĩkaahaana ta nyoni ĩthiĩte gũcũrũrĩka ĩgatiga gĩtara kĩayo.Maguta o na ũbumba nĩitũmaga ngoro ya mũndũ ĩkene,na noguo wega wa mũrata wa mũndũ wĩkaga akĩmũhe kĩrĩra kĩa ngoro.Mũrata waku mwene, o ũcio warĩ mũrata wa thoguo-rĩ, menya ũgatigana nake,na mũthĩ ũrĩa ũngĩona mũtino, ndũgathiĩ kwa mũrũ wa nyũkwa:nĩ kaba mũndũ wa itũũra, ũcio wĩ hakuhĩ, gũkĩra ica-nyina na mũndũ, ũrĩa wĩ kũraya.Mũrũ wakwa, tuĩka mũndũ mũũgĩ, ũgĩkenagie ngoro yakwa,’hotage gũcokeria o ũrĩa ũngĩ’nyenya.Mũndũ mũbarĩrĩri onaga gũkĩgĩa ũũru, akehitha,no arĩa matarĩ ogĩ mathiagĩrĩra o na mbere, magakĩya kũhera.Ũrĩa watuĩka ithenya rĩa mũgeni-rĩ, kiumanie na kuoya nguo yake!kĩmũtue o we ngwatio ya thirĩ harĩ mũndũ mũka ũcio wa kũngĩ!Mũndũ wa kũrathima mũratawe na mũgambo mũnene, arokete gwĩka ũguo rũcinĩ tene,no kwĩrũo atĩ nĩ kũmũgeka aramũgeka.Mũtaatĩre ũtegũtigithĩria gũtaata mũthĩ ũtindĩte mbura,na mũtumia wa kĩmbĩmbĩ-rĩ, nĩ mahaananu:Mũndũ ũgeria kũmũgirĩrĩria, no ta arageria kũgirĩrĩria rũhuho,guoko gwake kwa ũrĩo no ta maguta matweku gũgũkumbata.Kĩgera nĩkĩnoraga kĩrĩa kĩngĩ,na noguo mũndũ na mũratawe mohĩganagia gĩthiithi.Mũcehi wa mũkũyũ nĩakarĩa ngũyũ ciaguo,na mũndũ ũtungataga mũmwathi nĩakaheo gĩtĩo.O ta ũrĩa mũndũ e onaga ũthiũ maĩ-inĩ,noguo ngoro ya mũndũ ĩmuonagia ũrĩa mũndũ ũngĩ atariĩ.Kwa-ngoma o na Ininanĩro-inĩ gũtirĩ hĩndĩ kũiganagia;maitho ma andũ o namo kũiganwo matiiganagwo.Nĩ nyũngũ ĩtaahagĩrũo betha, na kĩrugutĩro nĩho hatheragĩrio thahabu,nake mũndũ nĩaroragio na rũgooco rũrĩa agoocagwo naruo.O na ũngĩhũranĩria kĩrimũ kĩũra-matũ na mũũthĩ hamwe na njenga ndĩrĩ-inĩ,gũtirĩ hĩndĩ kĩngiumwo nĩ ũkĩgu wakĩo.Thũrimaga ndũru ciaku na kĩyo,ũkĩmenyagĩrĩre mahiũ maku o wega,Amu ũtonga ti wa gũtũũra kinya tene na tene;thũmbĩ ya ũnene nayo-rĩ, nĩngarĩ ingĩgĩkinyĩrĩra njiaro na njiaro?Nyeki ĩrĩa nyũmũ yarĩkia gũkuuo, na ĩrĩa ya mũmerano yacoka gũkunũka,mahuti ma irĩma-inĩ namo maarĩkia gũtuwo na maainũkio-rĩ,Hĩndĩ ĩo tũgondu no tũtuĩke twa gũgakuonera nguo,thenge nacio ikuumĩre mũgũnda,Na ũgĩage na iria rĩa mĩgoma rĩa gũkũigana irio, cianyu na andũ a gwaku,na wonage gĩa gũtũũria ndungata ciaku cia airĩtu.ARĨA aaganu moraga o na gũtarĩ mũndũ ũramathingata,no andũ arĩa athingu momagĩrĩria ta ngatia.Bũrũri, tondũ wa mehia maguo, nĩũgiaga na anene aingĩ,ĩndĩ, tondũ wa gũteithio nĩ andũ arĩa ataũku, o arĩa me na ũmenyi, no ũtũũre ũkindĩirie.Mũbatari mũhinyĩrĩria andũ arĩa ahũthũno ta mbura ĩrĩ rũhuho ĩtatigagia irio.Andũ matiganĩte na kĩrĩra nĩmagathagĩrĩria arĩa aaganu,ĩndĩ arĩa amenyereri kĩrĩra nĩmagariũranaga nao.Andũ arĩa oru matiiguaga gĩtũmi kĩa maũndũ ma kĩhooto,no andũ arĩa marongoragia Jehova nĩmataũkagĩrũo nĩmo mothe.Kaba ngĩa ĩthiaga na mĩthiĩre yayo mĩgimakũrĩ ũrĩa wa mĩthiĩre mĩhotomu, o na angĩtuĩka nĩ gĩtonga.Ũrĩa ũrũmagia kĩrĩra nĩ mwana mũtaũku,ĩndĩ ũrĩa wa thiritũ na andũ arĩa irĩi nĩ gũconorithia aconorithagia ithe.Mũndũ wongererithagia ũmathi wake nĩ kuohoranĩra mbia agĩĩtagia nyongeri nĩguo one uumithio,nĩ kũũngania onganagia cia gũthiĩ na ũrĩa ũiguagĩra arĩa ahũthũ tha.Mũndũ ũhũgũraga gũtũ ndakaigue kĩrĩra,gwata mahoya make nĩ kĩndũ kĩrĩ magigi.Mũhĩtithia arĩa arũngĩrĩru nĩguo magere njĩra ya ũũru-rĩ,we mwene nĩakagũa irima o rĩu enjanĩire,no andũ arĩa akĩnyanĩru, wega nĩguo ũgatuĩka igai rĩao.Mũndũ mũtongu nĩwe mũũgĩ, we akĩĩona,ĩndĩ mũndũ mũkĩa, ũrĩa mũtaũku, no kũmuururia.Rĩrĩa arĩa athingu maarũhia, nĩ mwago mũnene kũrĩ,no arĩa aaganu, o, maatũũgĩra, andũ nĩmehithaga.Ũrĩa ũrindagĩrĩra mehia make ndangĩgaacĩra,ĩndĩ ũrĩa ũmoimbũraga, agatigana namo, we nĩarĩiguagĩrũo tha.Mũndũ ũikaraga na wĩtigĩri hingo ciothe, nĩwe wa gũkena,no ũrĩa wĩũmagia ngoro nĩ kũgũa agũaga ũũru-inĩ.Mwathi kĩrĩndĩ kĩa andũ ahũthũ, ũrĩa wĩ mũmaramari,no ta mũrũthi ũkĩrarama, kana ta nduba ĩgĩcuracurĩka.Mũnene ũtarĩ na ũtaũku-rĩ, o na kũhinyanĩrĩria nĩ mũhinyanĩrĩria mũno,ĩndĩ ũrĩa ũthũire ũhahami agatũũra matukũ maingĩ.Mũndũ mũritũhĩre nĩ thakame ya mũndũ oragĩtenĩ mũũri wĩerekeirie o irima-inĩ; mũndũ nĩatige kũmũgirĩrĩria.Mũthii na mĩthiĩre mĩkinyanĩru nĩ kũhonokio arĩhonokagio,no mũndũ ũhotomagia mĩthiĩre yake nĩ kũgũa akagũa o hubu!Mwĩrĩmĩri mũgũnda arĩtũũraga na hũni,no mũrũmanĩrĩri na mbũrũrũ arĩhũnaga ũnyamari.Mũndũ mwĩhokeku arĩtũũraga e mũrathime mũno,no mũndũ wa kũhiũhũkĩra gwĩtongia nĩ ngero arĩgeraga.Gũtĩĩra andũ maũthĩ nĩ ũndũ ũtarĩ mwega,o na kana mũndũ ehie nĩ ũndũ wa kenyũ ka irio.Mũndũ wa riitho iraya ahiũhanagia na ũtonga,na ndakoragwo oĩ atĩ nĩ ũnyamari ũkamũkorerera.Mũndũ wa kũrũithia ũngĩ agatuĩka wa kwendwo nĩwe thuthagũkĩra ũrĩa ũmwanjanjaga na rũrĩmĩ rũnyoroku.Mũndũ wa gũtunya ithe kana nyina kĩndũ kĩao, na oige, Ti kwĩhia ndehia,we-rĩ, nĩ wa thiritũ na mwanangi.Mũndũ wa ngoro hahami nĩ mũthombothi mahiũrania,no mũndũ mwĩhoki Jehova nĩ kwaramio akaaramio.Ũrĩa wĩhokaga ngoro yake mwene nĩ kĩrimũ,no ũrĩa wĩtwaraga na ũũgĩ-ũrĩa-wa-ma nĩarĩhatũragwo.Ũrĩa ũheaga ngĩa, we ndakagĩa na wagi,no ũrĩa ũcimunagĩria maitho nĩ kaingĩ arĩgekagwo.Arĩa aaganu maatũũgĩra, andũ nĩ kwĩhitha mehithaga,no rĩrĩa marathira, arĩa athingu nĩmathegeaga.Ũrĩa wĩũmagia ngingo o na akĩrũithagio kaingĩagathuthĩka o gũthuthĩka, na hatigĩe kĩhonia.Rĩrĩa arĩa athingu matuĩkĩte nĩo me na hinya, andũ nĩ gũkena makenaga,no rĩrĩa gũgwathanwo nĩ mũndũ mwaganu, nĩ gũcaya macayaga.Mũndũ wendaine na ũũgĩ-ũrĩa-wa-ma atũũragia ithe na gĩkeno,ĩndĩ ũrĩa wa thiriti na aka a maraya nĩ gũitanga aitangaga ũmathi wake.Mũthamaki anyitagia bũrũri na matuĩro make ma kĩhooto,no ũrĩa ũtuĩkaga mwĩtia wa iheo nĩ kũinamania aũinamanagia.Mũndũ ũmonjoraga ũrĩa ũngĩnĩ kwamba araamba wabu ya kũmũnyita magũrũ.Kwĩhia kwa mũndũ ũrĩa mũũru kwĩ na mũtego wa kũmũtega,no mũndũ mũthingu aikaraga o agĩkũngũyagia nĩ gũkena.Mũndũ mũthingu nĩemenyithagia cira wa arĩa ahũthũ,ũrĩa mwaganu-rĩ, ndangĩrũĩria aũmenye.Andũ arĩa atendi matũmaga itũũra rĩrĩrĩmbũke mwaki,no andũ arĩa ogĩ, nĩ gũthengia mathengagia marakara.Mũndũ mũũgĩ aagĩa cira na kĩrimũ,o na aatuta, o na aatheka, gũtirĩ ũhurũko ũrĩoneka.Aiti-thakame nĩ gũthũũra mathũũraga mũndũ mũkinyanĩru,no andũ arĩa arũngĩrĩru macaragia ũrĩa mangĩgitĩra muoyo wake.Kĩrimũ, marakara makĩo nĩkĩmoimagĩria mothe,no mũndũ mũũgĩ, make nĩamagiragĩrĩria agakĩmahoreria.Mwathi-bũrũri angĩtuĩka wa gũthikagĩrĩria maheni,ndungata ciake ciothe no ituĩke njaganu.Mũnyamari na mũnyarirani magomanaga hamwe:maitho mao erĩ no Jehova wĩkagĩra ũtheri.Mũthamaki ũrĩa ũtuaga macira ma arĩa ahũthũ o na ma,gĩtĩ gĩake kĩa ũnene gĩgũtũũra kĩrũmĩte nginya tene na tene.Rũthanju, na kũrũithio, nĩciĩkagĩra mũndũ ũũgĩ-ũrĩa-wa-ma,no mwana wa kũrekererio nĩaconorithagia nyina.Rĩrĩa arĩa aaganu matuĩkĩte nĩo me na hinya, mehia namo nĩmathegeaga,ĩndĩ andũ arĩa athingu nĩ kwĩrorera makerorera igũa rĩao.Herithagia mũrũguo, na nĩagatũma wonage ũhurũko,ĩĩ-ni, agatũma ũkĩiguage wega ngoro.Kũrĩa gũtarĩ kĩoneki kĩonagwo, kĩrĩndĩ nĩgĩtuaga mĩkwa,ĩndĩ mũndũ ũrĩa ũrũmagia kĩrĩra, ũcio nĩ wa gũkenaga.Ngombo ndĩngĩhera no kwarĩrio,amu, o na yataũkĩrũo, kũrũmbũiya ndĩngĩrũmbũiya.Wĩ mũndũ wonete mũhiũ na kwaria?atĩrĩrĩ, kĩrimũ-rĩ, kĩerĩgĩrĩrĩka gũkĩra ũcio!Mũndũ wa kũrera ngombo yake na ũnani kuuma ĩĩ mwana,marigĩrĩrio-inĩ akona ĩgĩĩtua ta mũrũwe.Mũndũ wa marakara nĩathombothaga mahiũrania,mũndũ wa marũrũ-rĩ, agĩaga na mehia maingĩ.Mwĩtĩo nĩ wa gũtũma mũndũ akanyihio,no ũrĩa wa ngoro ya kwĩnyihia agatuĩka wa gũtĩwo.Mũndũ wa kũgĩa rũmwe na mũici nĩ ngoro yake mwene athũire:nĩaiguaga akĩĩhĩtithio, na ndarĩ ũndũ angiumbũra.Gwĩtigĩra andũ kũrehagĩre mũndũ mũtego,ĩndĩ ũrĩa mwĩhoki Jehova, we ndangĩkinyĩrĩrĩka.Andũ aingĩ nĩmeendagĩrĩria harĩ mwathi wa bũrũri,ĩndĩ ituĩro rĩa mũndũ riumaga kũrĩ Jehova.Mũndũ muogogi nĩ kĩndũ kĩĩ magigi harĩ arĩa athingu,nake mũndũ wĩ na mĩthiĩre mĩerekereru nĩ wa magigi harĩ arĩa aaganu.MAYA nĩ mohoro ma Aguri mũrũ wa Jake nĩ ũrathi.Mũndũ mũrũme ũcio ekwĩra Ithieli atĩrĩrĩ, akera Ithieli me na Ukali:Atĩrĩ, niĩ-rĩ, ti-itherũ ndĩ mũritu gũkĩra andũ arĩa angĩ othe,ndirĩ na mbuguĩro ta mũndũ,O na kwĩruta ndiĩrutĩte ũũgĩ wega,o na kana ngamenya ũrĩa ũmwe Mũtheru.Nũ wanakĩambata igũrũ, agĩcoka akiuma kuo?nũ ũcokagĩrĩria rũhuho ngundi-inĩ ciake?maĩ mo-rĩ, nũ wakũnjanirie na nguo yake?nũ warũmirie ituri ciothe cia thĩ?etagwo atĩa, o na mũrũwe nake agĩĩtagwo atĩa, ongorũo nĩũũĩ?Uuge wa Ngai gũtirĩ ũtarĩ mũthuranĩre;we nĩ ngo ya kũgitĩra arĩa mamwĩhokete.Wee-rĩ, tiga kuongerera ũhoro wake ũndũ,ndakae gũkũrũithia, nawe ũgĩtuĩke wa mathara.Ndakũhoya maũndũ maya merĩ;ndũgakĩrege kũ’he itanakinya gũkua:Atĩrĩrĩ, ’thengeria ũhoro ũrĩa ũtarĩ guo, na ũrĩa wa mathara, ndaihĩrĩrio nĩmo mũno;ningĩ ndũkandehere ũkĩa kana ũtonga:’heaga irio o rũĩga rũrĩa rũmbatairie;Ndigakĩhũne mũno ngũkaane, njũrie atĩrĩ, Jehova akĩrĩ ũ?kana ngĩare, ngakĩiye,’menererie rĩĩtwa rĩa Ngai wakwa.Ndũkanacambie ndungata harĩ mũmĩathi,ndĩgagĩkũgeke, nawe ũgĩkorũo wĩ mũgeru ngero.Gwĩ cora wa andũ magekaga aa ithe,o na matangĩrathima aa nyina.Gwĩ cora wa andũ meyonaga ta marĩ atheru,na gũthambio matithambĩtio gĩko.Gwĩ cora-ĩ, ĩ andũ acio maitho mao matikĩrĩ ma ngũrũ!imone ciao nacio nĩmaimonoragia.Na gwĩ cora wa arĩa magego mao mahaana ta hiũ cia njora, ngambucu ciao igakĩhaana ta mengere,cia kũrambia arĩa athĩni mahuke gũkũ thĩ, andũ arĩa aagi magĩthire kĩrĩndĩ-inĩ.Thambara ĩĩ na ciana ciayo igĩrĩ cia airĩtu itatigithagĩria kuuga, Tũhei! Tũhei!Kũrĩ indo ithatũ itarĩ hingo ihũnaga,o na nĩ inya itangiuga, Nĩndaigania:Nĩ mbĩrĩra, na nda ĩrĩa thata,na thĩ, tondũ ndĩngĩhũna maĩ,na mwaki, tondũ ndũngiuga, Nĩndaigania.Riitho rĩa mũndũ ũnyũrũragia ithe,na akarurũka kũiguaga nyina,nĩ mahuru ma kĩanda-inĩ makarĩkũũra,nĩ ciana cia nderi ikarĩrĩa.Kũrĩ maũndũ matatũ mangegagia mũno,ĩĩ-ni, o na nĩ mana itangĩĩmenyera:Nĩ rĩrĩ, nĩ mũgendere wa nderi rĩera-inĩ,mũgendere wa nyamũ-ya-thĩ igũrũ rĩa ihiga,mũgendere wa marikabu ĩrĩ iria gatagatĩ,mũgendere wa mũndũ makĩendana na mũirĩtu.Naguo mũgendere wa mũndũ mũka mũtharania nĩ ũyũ:arĩaga, agacoka akerihũra kanua,akoiga, Ndirĩ ũndũ ndehia.Kũrĩ maũndũ matatũ matũmaga thĩ ĩthingithe,o na nĩ mana ĩtangĩĩtiirĩrĩria:Nĩ ngombo rĩrĩa ĩtuĩkĩte mũthamaki,na kĩrimũ rĩrĩa gĩtuĩkĩte gĩa kũhũnaga irio,Na mũndũ-wa-nja ũtangĩendeka, rĩrĩa aatuĩka nĩ mũhikie,na mũirĩtu ndungata rĩrĩ-a atuĩkĩte nowe mwĩgaĩrũo nĩ mũtumia ũrĩa atungataga.Kũrĩ indo inya nyinyi gũkũ thĩ,nacio nĩ njũgĩ mũno:Thigiriri-rĩ, nĩ rũrĩrĩ rũtarĩ hinya,no nĩciĩigagĩra mũthithũ wa irio hingo ya riũa;Ikami nacio nĩ rũruka rũhũthũ,no nĩciĩakagĩra nyũmba ndwara-inĩ cia mahiga;Ngigĩ-rĩ, itirĩ mũthamaki wacio,ĩndĩ nĩirũmanagĩrĩra ii mbũtũ;Njagathi kwĩnyitĩrĩra ĩĩnyitagĩrĩra o na tuoko,no nĩĩtũũraga nyũmba cia athamaki.Kũrĩ indo ithatũ ii na mũkinyũkĩrie ũrĩ mũgaacĩru,ĩĩ-ni, o na nĩ inya ii ngaacĩru rĩrĩa igũthiĩ:Nĩ mũrũthi, arĩ guo karau kũrĩ nyamũ iria ingĩ ciothe,na ndũngĩehera nĩ ũndũ wa ĩrĩkũ kana ĩrĩkũ;Na kĩgui kĩrĩa kĩrĩ ihenya; ningĩ thenge;na mũthamaki, atongoirie ita ciake.Ũngĩtuĩka nĩwĩkĩte ũrimũ nĩ gwĩtũũgĩria,kana gũthugunda ũgathugunda ũndũ ũtarĩ mwega,ĩhumbe kanua na rũhĩ.Amu-rĩ, gũthũca iria kuumagia ngorono,na kũmimira iniũrũ kuuragia thakame;na no taguo gũthooria marakara gũciaraga ngũĩ.MAYA nĩ mohoro ma mũthamaki wetagwo Lemueli; nĩ ũrathi aarutirũo nĩ nyina.Ngũgĩkwĩra atĩa, mũrũ wakwa? ĩ ngũkwĩra atĩa, mwana ũyũ wa nda yakwa?ngũgĩkwĩra atĩa, o we mwana ũyũ ndehĩtaga nĩ ũndũ waku?Atĩrĩrĩ, ndũkanatuĩke mũhei andũ-a-nja hinya waku;menya ũkanyarira mĩthiĩre yaku harĩ acio maninaga athamaki.Athamaki, Lemueli-ĩ, athamaki-rĩ, matiagĩrĩirũo nĩ kũnyuaga ndibei;anene-rĩ, matiagĩrĩirũo nĩ gũtinda makĩũragia, Njohi ĩrĩ ha?Matigatuĩke atĩ maanyua makariganĩrũo nĩ watho,magakĩgaramia ituĩro rĩa mũndũ o na arĩ ũ, arĩa monete thĩna.Njohi-rĩ, heaga ũrĩa ũkiriĩ gũthira,ndibei, heaga ũrĩa wĩ na ũcũngũ ngoro;Ũcio nĩakĩnyue, nĩguo ariganĩrũo nĩ ũnyamari wake,ũritũ ũcio wake agĩtĩge kũũririkana rĩngĩ.Ũrĩa ũtangĩhota kwĩarĩrĩria, wee, tumũraga kanua gaku nĩ ũndũ wake,waragĩrĩrie othe ta acio matigĩtwo oiki.Tumũraga kanua, ũtuanagĩre na ũthingu,andũ arĩa athĩnĩki, o arĩa aagi-rĩ, ũkĩmaciragĩre na kĩhooto.MŨTUMIA ngatha-rĩ, angĩoneka nũ?nĩ amu thogora wake nĩũkĩrĩte mũno wa ruru iria ndune.Ngoro ya mũthuriwe nĩwe ĩĩhokete,na mũthuri ũcio ndarĩkĩagaga kuona thũgũrĩ.Mũtumia ũyũ matukũ mothe ma muoyo wakeno wega amwĩkaga, ndangĩmwĩka ũũru.Eyethagĩra guoya wa ng’ondu o na ndigi cia ũguta,agagĩcirutithagia wĩra na moko make arĩ o na mwĩendero.Ahuana ta marikabu iria cia biacaranĩ ũrĩa athũgũraga irio ciake o kũraya.O na kũroka arokaga gũũkĩra kũrĩ o ũtukũ,akagagũra andũ a nyũmba yake,nacio ndungata ciake cia airĩtu agaciathĩrĩra mawĩra ma cio.Ataranagia ũhoro wa mũgũnda mũna, akaũgũra,agakĩũhandĩthia mĩthabibu na ũrĩmi wa moko make.Eohaga hinya njohero ta kwĩoha mwĩhotoro,na kũnyitia akanyitagia moko make marute wĩra.Nĩonaga atĩ wonjorithia wake nĩũrĩ wongereri;tawa wake ũgakĩraaraga o ũgĩakana.Agwatagĩrĩra mũtĩ ũrĩa wa kuogothithia uuthi,nakĩo gĩcũni agakĩnyita na hĩ.Akumbatũragĩria andũ arĩa athĩni rũhĩ,ĩĩ-ni, arĩa aagi agakĩmatambũrũkagĩria moko.Ndacakayagĩra andũ a gwake kũngĩgũa tharunji,nĩ gũkorũo andũ ake othe mehumbĩte nguo mũthemba ũrĩa mũtune.Ningĩ nĩetumagĩra mĩrengeti ya kwara ĩrĩ mĩcoora,na nguo ciake nĩ cia gatani ĩrĩa njega na tama wa rangi wa zambarau.Mũthuriwe nĩekũũraine e thome,rĩrĩa aikaranĩtie na athuri a bũrũri.Mũtumia ũcio nĩatumaga matonyo ma gatani akĩmendagia,o na mĩcibi agathondeka o ĩgĩthiaga na mũhũri wa biacara.Hinya o na ũtĩĩku nĩcio nguo iria ehumbĩte;ũndũ ũrĩa ũngĩũka thutha agakĩũthekagĩrĩra.Kanua gake atumũraga na ndeto cia ũũgĩ-ũrĩa-wa-ma,na kĩrĩra kĩrĩa kĩĩ rũrĩmĩ-inĩ rũake nĩ kĩrĩa gĩa ũtugi.Kũrorereria nĩaroragĩrĩria mĩthiĩre ya andũ a nyũmba yake;ndarĩagĩra irio ũgũta.Ciana ciake nĩirũgamaga ikoiga arorathimwo;mũthuriwe o nake nĩ kũgatha amũgathaga, akamwĩra,Andũ-a-nja nĩ aingĩ maanatuĩka ngatha,no wee-rĩ, nĩũmakĩrĩte othe.Ngoga nĩ cia kũhenania, naguo ũthaka nĩ wa tũhũ,ĩndĩ mũtumia ũrĩa mwĩtigĩri Jehova-rĩ, nĩwe wa gũkumagio.Mũhei ũrĩmi wa moko make,namo mawĩra make marotũma akumagĩrio thome-inĩ!ATĨRĨRĨ, ici nĩcio ndeto cia Mũhunjia, ũrĩa mũrũ wa Daudi, mũthamaki wa Jerusalemu.Maũndũ mothe nĩ ma tũhũ, ũguo nĩguo Mũhunjia ũcio ekuuga; ĩĩ, ti-itherũ mothe nĩ ma tũhũ mũtheri, mothe nĩ tũhũ biũ.Nĩ uumithio ũrĩkũ mũndũ onaga harĩ wĩra wothe ũrĩa arutaga gũkũ thĩ kwaraga riũa?Rũciaro rũmwe rũathira-rĩ, nĩ rũngĩ rũũkaga; no rĩrĩ, thĩ ĩtũũraga ĩrĩ o ho tene na tene.O narĩo riũa rĩrathaga, na rĩgathũa, ningĩ rĩgacoka kũhanyũka na kũrĩa rĩrathagĩra.Rũhuho rũhurutanaga, rũgathiĩ rũrorete gũthini, na rũgacoka mwena wa gathigathini; naruo rũthiũrũrũkangaga o kũrĩa rũgeraga rũtegũtigithĩria.Njũĩ ciothe ciitagĩrĩra iria-inĩ; no rĩrĩ, iria rĩu rĩtiiyũraga; ningĩ kũndũ kũu njũĩ icio ciumaga-rĩ, nokuo icokaga.Maũndũ mothe-rĩ, marehanagĩrĩre mĩnoga ĩrĩa ĩtangĩgweteka; narĩo riitho-rĩ, rĩtihũnaga kuona; o nakuo gũtũ-rĩ, gũtiiganagia kũigua.Maũndũ marĩa maarĩ kuo tene, nomo magacoka kũgĩa kuo, namo marĩa maatũire mekagwo, nomo magacoka gwĩkwo thutha-inĩ; na gũtirĩ ũndũ o na ũrĩkũ ũtarĩ wa ndũire gũkũ thĩ kwaraga riũa.Ĩ hihi nĩkũrĩ ũndũ ũngĩĩrũo nĩ andũ atĩ, Onei, ũyũ ti wa ndũire? Gũtirĩ; nĩ gũkorũo ũndũ ũcio warĩ o kuo tene mahinda marĩa tũtaaciarĩtwo.Andũ arĩa maarĩ kuo tene-rĩ, matiririkanagwo, o nao arĩa magaciarũo thutha matikaririkanagwo nĩ arĩa makamarũmĩrĩra.Niĩ Mũhunjia ndarĩ mũthamaki wa gũthamakĩra Isiraeli Jerusalemu.Na nĩndageririe na ngoro kũbara, na gũtuĩria maũndũ mothe marĩa mekagwo gũkũ thĩ; no rĩrĩ, nĩ gũtangĩka kũnene Ngai aatũmire ciana cia Adamu itangĩkage.Mawĩra mothe marĩa marutagwo gũkũ thĩ kwaraga riũa-rĩ, nĩndĩmabarĩte; na atĩrĩrĩ, mothe nĩ ma tũhũ, o na gwĩthĩnia gũtheri.Harĩa hogomu hatingĩrũngarĩka; o nakĩo kĩrĩa kĩagĩte gĩtingĩtarĩka.Nĩ gwĩciria ndeciririe na ngoro yakwa, ngiuga atĩrĩ, Nĩngĩĩte na ũũgĩ mũnene gũkĩra andũ othe arĩa maarĩ mbere yakwa Jerusalemu; ĩĩ, ti-itherũ ngoro yakwa nĩĩgĩĩte na ũũgĩ mũno, o na ũmenyi maũndũ.Na niĩ ngĩĩhaarĩria na ngoro yakwa kũmenya maũndũ ma ũũgĩ, o na kũmenya ũrĩa ũgũrũki na ũkĩgu itariĩ: ngĩkĩona atĩ o na ũndũ ũcio naguo, no wa gwĩthĩnia gũtheri.Nĩ ũndũ kũũhĩga mũno nĩ kwĩreherere ruo rũingĩ; nake mũndũ ũrĩa wĩyongereire ũmenyi maũndũ, nĩ kĩeha kĩingĩ eyongereire.Nĩ kwĩra ndeĩrire na ngoro yakwa atĩrĩ, Rĩu-rĩ, ta reke ngũgerie na njĩra ya gĩkeno, wĩhũnĩrĩrie maũndũ mega; na atĩrĩrĩ, ũndũ ũcio o naguo-rĩ, warĩ wa tũhũ.Ha ũhoro wa mĩtheko ndoigire atĩrĩ, Nĩ ũgũrũki: o naho ha ũhoro wa gĩkeno ngĩũria atĩrĩ, Nĩ kĩa bata ũ?Ndatuĩririe na ngoro yakwa ũrĩa ingĩkenia mwĩrĩ wakwa na ndibei, o nayo ngoro yakwa ĩkorũo ĩkĩndongoria na ũũgĩ; o na ũrĩa ingĩrũmanĩrĩra na ũkĩgu, o nginya ’menye ũrĩa ciana cia Adamu ingĩagĩrĩrũo nĩ gwĩkaga gũkũ thĩ matukũ mothe ma muoyo wacio.Ngĩkĩĩrutĩra mawĩra manene, na ngĩĩakĩra nyũmba nyingĩ, na ngĩĩhandĩra mĩgũnda ya mĩthabibu.Ngĩkĩĩrĩmithĩria mĩgũnda, na ngĩgĩa na ng’ũndũ hande mĩtĩ, ningĩ ngĩhanda mĩtĩ ya matunda ma mĩthemba yothe kuo.Ngĩcoka ngĩgwĩkĩra tũria twa maĩ twa kuunithagĩria mũtitũ kũrĩa mĩtĩ ĩrĩkũragĩra.Ningĩ ngĩkĩĩgũrĩra ngombo cia arũme o na cia andũ-a-nja, o na ngĩgĩa na ngombo iciarĩirũo gwakwa mũciĩ; o na ningĩ ngĩgĩa na ndũru nene cia ng’ombe na mbũri, ngĩkĩria arĩa othe maarĩ mbere yakwa kũu Jerusalemu;o na ningĩ ngĩĩyũnganithĩria betha na thahabu, o na indo cia bata iria cia athamaki kĩũmbe, o na cia mabũrũri marĩa mathamakagwo nĩ athamaki, o na ngĩgĩa na aini, arũme na andũ-a-nja, na ngĩgĩa na indo iria ikenagia ciana cia Adamu, o na mathuriya aingĩ mũno.Tondũ ũcio ngĩkĩneneha, na ngĩtonga ngĩkĩria andũ othe arĩa maarĩ mbere yakwa kũu Jerusalemu; o naguo ũũgĩ wakwa ngĩgĩikara o naguo.O naguo ũndũ o wothe ũrĩa weriragĩrio nĩ maitho makwa-rĩ, ndiigana kũmahatana naguo, na ndiagirĩrĩirie ngoro yakwa gĩkeno o na kĩrĩkũ, nĩ gũkorũo ngoro yakwa nĩyakenagio nĩ mawĩra makwa; naguo ũndũ ũcio warĩ igai rĩakwa riumanĩte na mawĩra makwa mothe.Hĩndĩ ĩo ngĩcoka ngĩrora mawĩra macio mothe ndarutĩte na moko makwa, o na gwĩtungumania kũrĩa ndetungumanĩtie ngĩmaruta; ngĩkĩona atĩ mothe maarĩ o ma tũhũ, na no gwĩthĩnia gũtheri, ningĩ gũkũ thĩ kwaraga riũa-rĩ, gũtirĩ kĩguni mũndũ angĩona kuo.Na rĩrĩ, ngĩkĩĩhũgũra nĩguo mbare ũũgĩ, na ũgũrũki, o na ũkĩgu: nĩ ũndũ-rĩ, mũndũ ũrĩa ũgũcoka ithenya rĩa mũthamaki ũrĩa maanenehirie tene-rĩ, nĩ atĩa ũngĩ angĩkĩhota gwĩka?Hĩndĩ ĩo ngĩkĩona atĩ ũũgĩ nĩũkĩrĩte ũkĩgu, o ta ũrĩa ũtheri ũkĩrĩte nduma.Maitho ma mũndũ mũũgĩ ti mairang’a, na kĩrimũ kĩgeraga nduma-inĩ; no nĩndonire atĩ o erĩ makoragwo nĩ ũndũ o ro ũmwe.Ngĩcoka ngĩkiuga na ngoro atĩrĩ, O ta ũrĩa kĩrimũ gĩkoragwo nĩ maũndũ-rĩ, noguo na niĩ ngoragwo nĩmo; ũũgĩ ũcio wakwa mũingĩ-rĩ, ũkĩrĩ bata wa kĩ? Ningĩ ngĩkiuga na ngoro atĩrĩ, Ũhoro ũyũ o naguo no wa tũhũ.Nĩ gũkorũo mũndũ ũrĩa mũũgĩ, o na kĩrimũ, o erĩ nĩ kũriganĩra makariganĩra mĩndĩ na mĩndĩ, nĩ ũndũ matukũ-inĩ marĩa magoka, othe magakorũo marĩ ariganĩru. Hĩ, kaĩ mũndũ ũrĩa mũũgĩ agĩkuaga o ta kĩrimũ!Tondũ ũcio ngĩgĩthũũra muoyo, nĩ ũndũ wĩra ũrĩa ũrutagwo gũkũ thĩ kwaraga riũa, warĩ o wa kũnjiguithia ũũru: nĩ gũkorũo wothe no wa tũhũ, na wa gwĩthĩnia gũtheri.Na niĩ-rĩ, ngĩgĩthũũra gwĩtungumania gwakwa kũrĩa ndetungumanĩtie gũkũ thĩ kwaraga riũa, kuona atĩ no mũhaka ngagũtigĩra mũndũ ũngĩ ũrĩa ũgacoka ithenya rĩakwa.Ningĩ-rĩ, nũ ũngĩkĩmenya kana hihi agatuĩka mũndũ mũũgĩ kana kĩrimũ? No rĩrĩ, nĩagaatha wĩtungumania wakwa wothe ũrĩa ndanetungumania, ngonania ũũgĩ naguo gũkũ thĩ kwaraga riũa. Naguo ũndũ ũcio-rĩ, no wa tũhũ.Tondũ ũcio ngĩkĩgwata kũũmĩra mĩĩtungumanĩrie tha ĩrĩa ndetungunianagia gũkũ thĩ kwaraga riũa.Nĩ ũndũ-rĩ, he mũndũ ũrutaga wĩra na ũũgĩ, o na ũmenyi maũndũ, ohĩgĩrĩire maũndũ make mũno; no rĩrĩ, akaũtigĩra mũndũ ũtaũnogeire, ũtuĩke igai rĩake. O naguo ũndũ ũcio no wa tũhũ, na nĩ mũũru mũno.Nĩ gũkorũo gwĩtungumania kũrĩa aanetungumania gũkũ thĩ kwaraga riũa, o na gwĩthĩnia kũrĩa aanethĩnia ngoro-rĩ, kũmũgunĩte atĩa?Tondũ matukũ make mothe no ma thĩna, mĩtangĩko yake nĩ ya kũmũreherere kĩeha; ĩĩ, ti-itherũ, o na ũtukũ ngoro yake ndĩkindagĩria. O naguo ũndũ ũcio, no wa tũhũ.Gũtirĩ ũndũ ũngĩ mwega mũndũ angĩĩka ũhĩtũkanĩte na kũrĩa, o na kũnyua, o na gwĩkenia ngoro na wĩra wake. O naguo ũndũ ũcio-rĩ, ndawonire atĩ uumĩte guoko-inĩ kwa Ngai.Nĩ ũndũ-rĩ, nũ ũngĩhota kũrĩa kana gũkena, Ngai atarĩ ho?Nĩ gũkorũo mũndũ ũrĩa ũkenagia Ngai-rĩ, Ngai amũheaga ũũgĩ, na ũmenyi maũndũ, o na gĩkeno: no mũndũ ũrĩa mwĩhia-rĩ, amũheaga mĩtangĩko, nĩguo acokererie indo na acihae, nĩguo agacihe mũndũ ũrĩa ũkenagia Ngai. Ũndũ ũcio o naguo no wa tũhũ, na wa gwĩthĩnia gũtheri.Atĩrĩrĩ, kĩndũ o gĩothe kĩrĩ na ihinda rĩakĩo, o na ũndũ o wothe ũrĩa ũrĩ gũkũ thĩ, ũrĩ na ihinda rĩaguo.Kũrĩ hĩndĩ ya gũciarũo, o na hĩndĩ ya gũkua; hĩndĩ ya kũhanda, o na hĩndĩ ya kũmunya kĩrĩa kĩhande;hĩndĩ ya kũũraga, o na hĩndĩ ya kũhonia; hĩndĩ ya gũtharia, o na hĩndĩ ya gwaka;hĩndĩ ya kũrĩra, o na hĩndĩ ya gũtheka; hĩndĩ ya gwĩthikĩra, o na hĩndĩ ya kũina.Hĩndĩ ya kũhurunja mahiga, o na hĩndĩ ya kũmacokereria; hĩndĩ ya kũhĩmbĩria, o na hĩndĩ ya kwĩhinga kũhĩmbĩria.Hĩndĩ ya gũcaria, o na hĩndĩ ya kũũrũo nĩ indo; hĩndĩ ya kũiga, o na hĩndĩ ya gũte.Hĩndĩ ya gũtembũra, o na hĩndĩ ya gũtuma; hĩndĩ ya gũkira ki, o na hĩndĩ ya kwaria;hĩndĩ ya kwenda, o na hĩndĩ ya gũthũũra; hĩndĩ ya mbaara, o na hĩndĩ ya thayũ.Mũndũ ũrĩa ũrutaga wĩra-rĩ, egunaga atĩa na wĩra ũcio etungumanagia naguo?Nĩnyonete mĩtangĩko ĩrĩa Ngai aheete ciana cia Adamu, nĩguo itangĩkage nayo.Ombire kĩndũ o gĩothe gĩthakare hĩndĩ yakĩo; o na ningĩ agĩĩkĩra kĩriga ngoro-inĩ ciao, matikanamenye wĩra ũrĩa Ngai aanaruta kuuma o kĩambĩrĩria nginya o ithirĩro.Nĩnjũĩ atĩ hĩndĩ ĩrĩa yothe megũtũũra muoyo, matirĩ ũndũ ũngĩ mangĩĩka ũhĩtũkanĩte na gũkena o na kwĩonera wega.O na ningĩ ngamenya atĩ kĩheo kĩa Ngai nĩ gĩkĩ, atĩ o mũndũ arĩage na anyuage, na onage wega mĩĩtungumanĩrie-inĩ yake yothe.Nĩnjũĩ atĩ ũndũ o wothe ũrĩa wĩkagwo nĩ Ngai ũgũtũũra tene na tene; ndũngĩongerereka, kana ũnyihanyihĩke; nake Ngai awĩkĩte, no getha andũ mamwĩtigagĩre.Ũrĩa gũtariĩ rĩu-rĩ, noguo gwatariĩ tene; na ũrĩa gũgatuĩka thutha-inĩ, no ũrĩa gwatariĩ tene; nake Ngai acaragia atĩ ũndũ ũrĩa wahĩtũkire ũcoke o ro ho.O na ningĩ makĩria ngĩona atĩ gũkũ thĩ kwaraga riũa, handũ harĩa hatuagĩrũo cira, waganu ũrĩ o ho; o na handũ harĩa harĩ ũthingu, waganu ũrĩ o ho.Ngĩkiuga na ngoro atĩrĩ, Ngai nĩwe ũgacirithia andũ arĩa athingu, o na arĩa aaganu; nĩ gũkorũo maũndũ mothe, o na mawĩra mothe marĩ na mahinda namo.Naho ha ũhoro wa ciana cia Adamu ngĩkiuga na ngoro atĩrĩ, gũtuĩkaga ũguo nĩ getha Ngai acigerie, nĩguo imenye atĩ ihaana o ta nyamũ.Nĩ gũkorũo maũndũ marĩa makoraga ciana cia Adamu, nomo makoraga nyamũ o ũndũ ũmwe; o ta ũrĩa andũ makuaga-rĩ, ũguo noguo ikuaga o nacio; ĩĩ, ti-itherũ harĩ ciũmbe ciothe roho no ũmwe; o na mũndũ ndarĩ handũ akĩrĩte nyamũ; nĩ ũndũ wothe no tũhũ.Othe mathiaga o kũndũ kũmwe; nĩ ũndũ othe moimire o tĩri-inĩ, nao othe magacoka matuĩke o tĩri.Nũ ũngĩkĩmenya kana hihi roho wa mũndũ nĩwambataga na igũrũ, naguo roho wa nyamũ ũgaikũrũka na thĩ?Tondũ ũcio ngĩkĩona atĩ hatirĩ ũndũ mwega ũhĩtũkanĩte na mũndũ gwĩkenia na mawĩra make, amu ũcio nĩguo igai rĩake; nĩ ũndũ-rĩ, nũ ũngĩkĩmũcokia rĩngĩ, nĩguo akona maũndũ marĩa makamũtua thutha?Ningĩ gũkũ thĩ kwaraga riũa-rĩ, ndacokire ngĩona maũndũ marĩa mahinyanagĩrĩrio namo, ngĩkĩona maithori ma arĩa ahinyĩrĩrie, no matiarĩ na mũmahoreria; na mwena-inĩ wa arĩa mekũmahinyĩrĩria, kwĩ na hinya, no acio ahinyĩrĩrie matiarĩ na mũmahoreria.Tondũ ũcio ngĩkĩgatha andũ arĩa akuũ, o acio mekuĩrĩire o gatene, gũkĩra arĩa matigĩtwo muoyo, o acio me muoyo o na rĩu;no rĩrĩ, gũkĩra andũ a mĩthemba ĩo yerĩ-rĩ, nĩ mũndũ ũrĩa ũtarĩ waciarũo, o ũcio ũtarĩ wona maũndũ moru marĩa mekagwo gũkũ thĩ kwaraga riũa.Ningĩ ngĩkĩona wĩtungumanio wothe, o na mawĩra mothe marĩa marutagwo na ũũgĩ, atĩ moimanaga na mũndũ kũiguĩra ũrĩa ũngĩ ũiru. Ũndũ ũcio o naguo no wa tũhũ na gwĩthĩnia gũtheri.Kĩrimũ kĩĩgwatanagĩria moko, na gĩkerĩaga nyama cia mwĩrĩ wakĩo.Nĩ kaba kũiyũkia rũhĩ rũgima na ũhoreri gũkĩra kũnyita na ngundi igĩrĩ na mwĩtungumanio wa gwĩthĩnia gũtheri.Ningĩ gũkũ thĩ kwaraga riũa-rĩ, ngĩcoka ngĩona ũndũ wa tũhũ.Nĩkũrĩ mũndũ wa mũmwe, ũtarĩ na mũrunawe, ĩĩ, ti-itherũ ndarĩ mũriũ, kana mũrũ wa nyina; no rĩrĩ, ndathiragwo nĩ mwĩtungumanio, o na kana maitho make makahũna ũtonga. Nake oigaga atĩrĩ, Ndĩgĩĩtungumanagĩria ũ, ngĩimaga ngoro yakwa kwĩhũnĩrĩria maũndũ mega? Ũndũ ũcio o naguo nĩ wa tũhũ, ĩĩ, ti-itherũ nĩ wa gũtangĩka kũnene.Nĩ kaba andũ erĩ gũkĩra ũmwe, nĩ gũkorũo nĩmonaga uumithio mwega wa gwĩtungumania kwao.Nĩ ũndũ mangĩgũa thĩ, ũmwe no oe ũrĩa ũngĩ; no rĩrĩ, mũndũ ũmwe angĩgũa, na ndarĩ wa kũmuoya na igũrũ, kaĩ arĩ na haaro-ĩ!Ningĩ-rĩ, andũ erĩ mangĩkoma hamwe nĩmaiguithanagia ũrugarĩ; no mũndũ e wiki-rĩ, aakĩĩiguithia ũrugarĩ atĩa?O na mũndũ angĩhoota mũndũ ũrĩa wĩ wiki-rĩ, erĩ maahota kũmwĩtiiria; na mũhĩndo mũrame na ndigi ithatũ ndũngĩtuĩka narua.Nĩ kaba mwanake mũkĩa na mũũgĩ, gũkĩra mũthamaki mũkũrũ mũkĩgu, ũrĩa ũtangĩcoka gũtaarĩka.Nĩ gũkorũo oimire korokoro-inĩ atuwo mũthamaki; no ũcio ũngĩ, o na aciarĩirũo ũthamaki-inĩ wake, agĩtuĩka o mũkĩa.Ndakĩonire atĩ andũ othe arĩa marĩ muoyo gũkũ thĩ kwaraga riũa, me mwena wa mwanake ũcio, o we ũcio wa kerĩ, ũrĩa warũgamĩte handũ-inĩ hake.Andũ othe arĩa maathagwo nĩwe matingĩtarĩka; no rĩrĩ, arĩa magoka thutha-rĩ, matikamũkenera. Ĩĩ, ti-itherũ ũndũ ũcio o naguo no wa tũhũ, na gwĩthĩnia gũtheri.Cemaga ũgĩtonya nyũmba ya Ngai; nĩ ũndũ gũkuhĩhĩria ho kũigua ndeto ciake nĩ kwega gũkĩra igongona rĩrĩa rĩrutagwo nĩ irimũ, tondũ itimenyaga atĩ nĩ ũũru ireka.Tiga kwaria na ihenya ũtaambĩte gwĩciria, na ndũgetĩkĩrie ngoro yaku ĩhiũhe kuuga ũndũ mbere ya Ngai; tondũ Ngai arĩ igũrũ, no wee ũrĩ thĩ; tondũ ũcio nĩwagĩrĩirũo nĩ kũnyihia ciugo ciaku.Tondũ ũingĩ wa mĩhang’o ũtũmaga mũndũ arote, na ũingĩ wa ndeto wonanagia atĩ nĩ kĩrimũ kĩraaria.Rĩrĩa wehĩta mwĩhĩtwa harĩ Ngai, ndũkanahũthĩrĩrie kũũhingia; nĩ ũndũ we ndakenagio nĩ irimũ: hingia mwĩhĩtwa waku.Nĩ kaba ũtige kwĩhĩta, gũkĩra kwĩhĩta na ũkaaga gũkũhingia.Ndũkanareke kanua gaku gatũme mwĩrĩ waku wĩhie; o na ndũkanoigĩre mbere ya mũraika atĩ uuge waku no ihĩtia: kaĩ Ngai angĩrakario nĩ uuge waku nĩ ũndũ kĩ, na athũkie wĩra wa moko maku?Na rĩrĩ, wee wĩtigĩre Ngai, nĩ ũndũ iroto na ndeto nyingĩ nĩ cia tũhũ.Ũngĩona ngĩa ikĩhinyĩrĩrio, o na itua rĩa cira o na kĩhooto igĩthengio na ũhinya ciumio bũrũri, ndũkanamake nĩ ũhoro; nĩ ũndũ nĩkũrĩ mũnene gũkĩra anene arĩa angĩ ũrarũmbũiya ũhoro ũcio; na nĩkũrĩ angĩ anene kũrĩ o.Na rĩrĩ, bũrũri ũgunagwo na mĩena yothe rĩrĩa mũthamaki waguo e na ũtungatĩri wa mĩgũnda ĩrĩa mĩrĩme.Mũndũ ũrĩa wendaga betha-rĩ, ndarĩ hingo akaigania betha; o nake ũrĩa wendaga indo nyingĩ ndarĩ hingo akaiganwo nĩ wongereri: ũndũ ũcio o naguo no tũhũ.Hĩndĩ ĩrĩa indo ingĩongerereka-rĩ, o nao acirĩi nĩmongererekaga; mwene cio akĩgunĩkĩte na njĩra ĩrĩkũ, tiga o gũciĩrorera na maitho?Toro wa mũndũ ũrĩa ũrutaga wĩra nĩ mwega, o na angĩrĩa irio nyinyi kana nyingĩ; no rĩrĩ, hũni ya gĩtonga-rĩ, ndĩngĩreka kĩone toro.Nĩharĩ ũndũ mũũru mũno nyonete gũkũ thĩ kwaraga riũa, naguo nĩ ũtonga ũrĩa wĩigagĩrũo o nginya mwene guo akaya kwĩyũnũha naguo.Naguo ũtonga ũcio ũkaya gũthirĩra o mĩtangĩko-inĩ ya ũũru, na angĩciara kahĩĩ, agakorũo atarĩ na kĩndũ moko-inĩ.O ta ũrĩa oimire nda ya nyina-rĩ, ũguo noguo agacoka gũthiĩ e njaga, o ta ũguo okire, na ndarĩ kĩndũ o na kĩ agakuua kiumanĩte na metungumania ma wĩra wake, o kĩrĩa angĩkuua na moko make.Naguo ũndũ ũcio no mũũru, atĩ maũndũ-inĩ mothe-rĩ, o ta ũguo okire, noguo agathiĩ; nake ũrĩa wĩtungumanagia enyitĩre rũhuho-rĩ, onaga uumithio ũrĩkũ?Matukũ-inĩ make mothe arĩaga e na nduma, na gwĩtanga agetangaga na mĩrimũ na marakara.Atĩrĩrĩ, ũndũ ũrĩa nyonete ũrĩ mwega nĩ mũndũ arĩage na anyuage, na ekenagie na wĩra wake wothe ũrĩa etungumanagia naguo gũkũ thĩ kwaraga riũa, matukũ mothe ma muoyo wake ũrĩa aheetwo nĩ Ngai; nĩ ũndũ rĩu nĩrĩo igai rĩake.O na mũndũ o wothe aaheo ũtonga na indo, na hinya wa kũrĩa indo icio, na wa kũnyita igai rĩake, o na wa gwĩkenia na wĩra wake-rĩ, kĩu nĩkĩo kĩheo aheetwo nĩ Ngai.Amu ndakaririkana mũno matukũ ma muoyo wake, tondũ Ngai nĩamũikaragia na gĩkeno kĩa ngoro.Nĩkũrĩ ũũru nyonete gũkũ thĩ kwaraga riũa, naguo nĩũritũhagĩra andũ mũno.Naguo nĩ wa mũndũ ũrĩa ũheagwo nĩ Ngai ũtonga, na indo, o na gĩtĩo, na ndangĩkorũo aagĩte kĩndũ o na kĩ kĩa indo ciothe iria eriragĩria na ngoro yake; no rĩrĩ, Ngai akaaga kũmũhe hinya wa kũrĩa indo icio, no ikarĩagwo nĩ mũgeni; ũndũ ũcio o naguo no wa tũhũ, na nĩ mũrimũ mũũru.O na mũndũ angĩciara ciana igana, na atũũre mĩaka mĩingĩ, o nginya matukũ ma mĩaka yake maingĩhe mũno, no aage gũkorũo aiyũrĩtwo nĩ wega ngoro, o na ningĩ makĩria akaaga gũthikwo aakua-rĩ, niĩ nguuga atĩrĩ, nĩakĩrĩtwo nĩ kĩhuno.Nĩ ũndũ kĩhuno kĩu gĩũkaga tũhũ, na gĩgathirĩra o nduma-inĩ, na rĩĩtwa rĩakĩo rĩkahumbwo nĩ nduma o ro ĩo:o na ningĩ kĩagĩte kuona riũa, kana kũrĩmenya: kĩu-rĩ, nĩkĩgĩaga na ũhurũko gũkĩra mũndũ ũcio;ĩĩ, ti-itherũ ũguo nĩguo, o na angĩtũũra mĩaka ngiri maita merĩ, na aage maũndũ mega ma kũmũkenia; githĩ othe matigĩthiaga o handũ hamwe?Mĩĩtungumanio yothe ya mũndũ nĩ ya kũiyũria kanua, no rĩrĩ, ngoro ndĩthiragwo nĩ mũhaaha.Mũndũ ũrĩa mũũgĩ-rĩ, akĩrĩte kĩrimũ na kĩ? O na kana mũndũ ũrĩa mũkĩa ũmenyaga gwĩtwara wega mbere ya arĩa me muoyo?Nĩ kaba gũcũthĩrĩria kĩrĩa gĩkuoneka gũkĩra mũcuracurĩko wa merirĩria; o naguo ũndũ ũcio, no wa tũhũ na gwĩthĩnia gũtheri.Maũndũ mothe maanagĩa muoyo-rĩ, nĩmaaheirũo marĩĩtwa mamo gwata o tene, nake mũndũ nĩamenyekete ũrĩa atariĩ, atĩ ndangĩhota gũkararania na ũrĩa wĩ hinya kũmũkĩra.Na rĩrĩ, kuona atĩ he maũndũ maingĩ matũmaga ndeto cia tũhũ ciongerereke-rĩ, mũndũ agunĩtwo nĩmo na njĩra ĩrĩkũ?Nĩ ũndũ-rĩ, nũ ũngĩmenya maũndũ marĩa mũndũ aagĩrĩirũo nĩmo ihinda rĩrĩa e muoyo, o matukũ mothe ma muoyo wake wa tũhũ, marĩa aninaga, magathira o ta kĩĩruru? Ningĩ-rĩ, nũ ũngĩhota kwĩra mũndũ ũrĩa gũgatuĩka thutha wa aarĩkia kwehera gũkũ thĩ kwaraga riũa?Nĩ kaba ngumo njega gũkĩra maguta ma goro marĩa manungaga wega: o na mũthenya wa gũkua, gũkĩra mũthenya wa gũciarũo.Nĩ kaba gũceera mũciĩ wĩ kĩrĩro, gũkĩra gũthiĩ mũciĩ wĩ iruga: nĩ ũndũ gĩkuũ nĩkĩo kĩninaga andũ othe; nao arĩa me muoyo no matũũre maririkanaga ndeto icio.Nĩ kaba kĩeha gũkĩra mĩtheko; nĩ ũndũ gũtuka gĩthiithi nĩgũtũmaga ngoro yagĩre.Ngoro cia andũ arĩa ogĩ-rĩ, ikoragwo ikĩrũmbũiya ũhoro wa mũciĩ ũrĩa wĩ kĩrĩro, no ngoro cia irimũ irũmbũyagia ũhoro wa mũciĩ ũrĩa wĩ gĩkeno.Nĩ kaba kũigua irũithia rĩa andũ arĩa ogĩ gũkĩra kũigua rũĩmbo rũa irimũ.Nĩ ũndũ o ta ũrĩa mwaki wa mĩigua ũtũratũrĩkaga wĩ nguruĩ ya nyũngũ, ũguo noguo mĩtheko ya kĩrimũ ĩtariĩ; ũndũ ũcio o naguo nowa tũhũ Ti-itherũ ũtunyani nĩũtũmaga mũndũ mũũgĩ akĩge, na ihaki rĩgate ũtaũku wa gũtaũkĩrũo maũndũ wega.Nĩ kaba kĩrĩkĩrĩro-inĩ kĩa ũndũ, gũkĩra kĩambĩrĩria-inĩ kĩaguo; nĩ kaba mũndũ wĩ ngoro ĩĩ gĩeterero gũkĩra ũrĩa wĩ ngoro ya mwĩtĩo.Tigaga kũhiũha kũrakara na ngoro yaku; nĩ ũndũ marakara matũũraga ngoro-inĩ cia irimũ.Tigaga kuuga atĩrĩ, Nĩ kĩ gĩatũmire matukũ ma tene maagĩre gũkĩra matukũ maya? Nĩ ũndũ ha ũhoro ũcio, ndũrĩ na ũũgĩ ũkĩũũria.Ũũgĩ nĩ mwega o ta igai; ĩĩ, nĩwagĩrĩte makĩria harĩ arĩa monaga riũa.Nĩ gũkorũo ũũgĩ nĩ mwĩgito; o ta ũrĩa mbia irĩ mwĩgito; no rĩrĩ, wega wa ũmenyi maũndũ nĩ ũyũ, atĩ ũũgĩ nĩũtũũragia mũndũ muoyo ũrĩa wĩ naguo.Ta wĩtaranie wĩra wa Ngai; kũndũ kũrĩa ogomirie-rĩ, nũ ũngĩhota gũkũrũnga?Mũthenya ũrĩa ũgaacĩire-rĩ, iyũrũo nĩ gĩkeno, o naguo mũthenya wa mũtino-rĩ, gĩĩcirie; nĩ ũndũ Ngai nĩaatũmire mĩthenya ĩo ĩtwarane, nĩ getha mũndũ ndakanamenye maũndũ marĩa makoneka thutha wake.Maũndũ maya mothe ndamonire matukũ-inĩ makwa ma ũkĩgu; nĩkũrĩ mũndũ mũthingu ũgĩaga gũkua o na ũthingu wake, na nĩkũrĩ mũndũ mwaganu wĩraihagĩria muoyo o agĩĩkaga maũndũ moru.Tiga gũthinga makĩria, kana kũũhĩga makĩria; ũkwenda kwĩũraga nĩkĩ?Tiga kwagana makĩria, kana gũkĩga; ũkwenda gũkua hĩndĩ yaku ĩtanakinya nĩkĩ?Nĩ wega wĩrute ũndũ ũcio; ĩĩ, ti-itherũ, o na ũtige kwĩamũra harĩ ũrĩa ũngĩ; nĩ ũndũ-rĩ, ũrĩa wĩtigagĩra Ngai nĩakahĩtũkana na macio mothe.Ũũgĩ nĩguo wĩkagĩra mũndũ mũũgĩ hinya gũkĩra aathani ikũmi arĩa me itũũra-inĩ.Ti-itherũ hatirĩ mũndũ mũthingu gũkũ thĩ wĩkaga o wega mũtheri, na ndehagia.Ningĩ-rĩ, tigaga gũthikĩrĩria ndeto ciothe iria ikwario, nĩ getha hihi ndũkaigue ndungata yaku ĩgĩkũruma.Nĩ ũndũ ngoro yaku o nayo nĩyũĩ atĩ kaingĩ o nawe, wee mwene, nĩũrumĩte andũ angĩ o ta ũguo.Maũndũ macio mothe ndamatuĩririe na ũũgĩ: ngiuga atĩrĩ, Nĩngũũhĩga; no rĩrĩ, ũũgĩ warĩ haraya na niĩ.Maũndũ marĩa marĩ kuo-rĩ, me haraya na niĩ, na makarikĩra mũno; nũ ũngĩkĩhota kũmamenya?Ndehũgũrire-ĩ, nayo ngoro yakwa ĩkĩgeria kũmenya, na gũtuĩria, o na kũmatha ũũgĩ na gĩtũmi kĩa maũndũ, o na kũmenya atĩ waganu nĩ ũkĩgu, o naguo ũkĩgu nĩ ũgũrũki:ngĩgĩcoka ngĩona ũndũ mũrũrũ gũkĩra gĩkuũ, naguo nĩ wa mũtumia ũrĩa wĩ ngoro ĩtariĩ ta mĩtego, o na ta ndigi ngonjanie cia kũgwatia, o namo moko make makahaana o ta nga: mũndũ ũrĩa wothe ũkenagia Ngai-rĩ, nĩakahonoka harĩ we; no rĩrĩ, mũndũ ũrĩa mwĩhia nĩagakumbatwo nĩwe.Atĩrĩrĩ, ũndũ ũcio nĩndĩwonete, ũguo nĩguo Mũhunjia ekuuga, ngĩringanagia ũndũ ũmwe na ũngĩ, nĩguo ’menye ũrĩa itũmi cia maũndũ itariĩ;nacio nĩcio ngoro yakwa ĩtũire ĩcaragia, no ndirĩ ndaciona; nyonete o mũndũ mũrũme ũmwe thĩinĩ wa andũ ngiri; no ndirĩ ndona mũndũ-wa-nja o na ũmwe thĩinĩ wao othe.Atĩrĩrĩ, ũndũ ũyũ wiki noguo nyonete, atĩ Ngai nĩombire andũ marĩ athingu; no rĩrĩ, o ene nĩmecarĩirie mawara maingĩ.Mũndũ ũrĩa ũngĩkĩonwo ta arĩ mũũgĩ-rĩ, nĩ ũrĩkũ? Ningĩ-rĩ, nũ ũngĩkĩmenya gũtaũranĩra ũndũ? Ũũgĩ wa mũndũ nĩguo ũtũmaga ũthiũ wake ũkenge, o na gũthita gwake gĩthiithi gũkagarũrũka.Iguaga rĩathani rĩa mũthamaki, o ũkĩririkanaga mwĩhĩntwa ũrĩa mwĩhĩte harĩ Ngai.Tiga kũhiũha kwehera harĩ we; ndũkeringĩrĩrie gwĩka ũndũ mũũru: nĩ ũndũ we ekaga maũndũ marĩa mothe ekenagĩra.Nĩ gũkorũo uuge wa mũthamaki ũrĩ hinya, nũ ũngĩkĩhota kũmũũria ũũ: Ũreka atĩa?Mũndũ o wothe ũrĩa ũiguaga watho ndakona ũndũ mũũru, nayo ngoro ya mũndũ mũũgĩ nĩĩkũũranaga ihinda rĩrĩa cira ũgakinya.Nĩ gũkorũo hatirĩ ũndũ o na ũrĩkũ ũtarĩ na ihinda rĩaguo rĩa cira; nĩ ũndũ thĩna ũrĩa ũtangaga andũ nĩũmanenehagĩra mũno;nĩ gũkorũo gũtirĩ mũndũ ũũĩ maũndũ marĩa makamũkora: nũ ũngĩkĩmũmenyithia ũrĩa gũgatuĩka thutha?Gũtirĩ mũndũ ũngĩhota gwatha rũhuho, arũgirie rũhurutane; o na kana ahote gwatha mũthenya wa gĩkuũ: mbaara-rĩ, ndĩrĩ mũndũ ũngĩhĩtania nayo; naguo waganu ndũngĩhonokia mũndũ ũrĩa ũũthĩgĩtie.Ũndũ ũcio wothe nĩndĩwonete, na niĩ ngĩkĩĩheana mawĩra-inĩ mothe marĩa marutagwo gũkũ thĩ kwaraga riũa; he hĩndĩ mũndũ agĩaga na ũhoti wa gwatha ũrĩa ũngĩ, agagĩĩthũkia we mwene.Ningĩ ngĩona andũ arĩa aaganu magĩthikwo, na magĩkinya mbĩrĩra-inĩ; o nao arĩa mekĩte maũndũ mega, ngĩona makiuma handũ harĩa hatheru, nao makĩriganĩra itũũra-inĩ: o naguo ũndũ ũcio no wa tũhũ.Tondũ wa ũrĩa iherithia rĩa gwĩka maũndũ moru rĩtaherithanagio narua-rĩ, ciana cia Adamu ikĩragĩrĩria o gwĩka ũũru.O na mwĩhia angĩĩhia maita igana, o na aingĩhie matukũ ma muoyo wake-rĩ, ti-itherũ nĩngũmenya na ma atĩ andũ arĩa metigagĩra Ngai, no-o makona maũndũ mega, o acio mamwĩtigagĩra me mbere yake;no rĩrĩ, maũndũ ma mũndũ ũrĩa mwaganu matikaagĩrĩra o na atĩa, o na kana aingĩhie matukũ ma muoyo wake, o macio matariĩ ta kĩĩruru; nĩ gũkorũo ndetigagĩra arĩ mbere ya Ngai.Nĩkũrĩ ũndũ ũmwe wa tũhũ wĩkagwo gũkũ thĩ; naguo nĩ ũyũ, atĩ nĩkũrĩ andũ athingu makoragwo nĩ maũndũ ta marĩa makoraga andũ aaganu: ningĩ nĩkũrĩ andũ aaganu makoragwo nĩ maũndũ ta marĩa makoraga andũ arĩa athingu; na ngĩkiuga atĩ ũndũ ũcio naguo no wa tũhũ.Ngĩcoka ngĩkĩgathĩrĩria gĩkeno, nĩ ũndũ hatirĩ ũndũ ũngĩ mwega mũndũ angĩĩka gũkũ thĩ kwaraga riũa, ũhĩtũkanĩte na kũrĩa, na kũnyua, o na gwĩkenia ngoro yake; naguo ũndũ ũcio atũũre arũmanĩrĩire naguo mĩĩtungumanĩrie-inĩ yake matukũ mothe ma muoyo wake, marĩa aheetwo nĩ Ngai gũkũ thĩ kwaraga riũa.Rĩrĩa ndageririe na ngoro kwĩruta ũũgĩ, o na kũrora mĩhang’o ĩrĩa ĩhang’agwo gũkũ thĩ, (nĩ ũndũ nĩkũrĩ ũtonaga toro na maitho make mũthenya kana ũtukũ);hĩndĩ ĩo nĩndakĩbarire wĩra wa Ngai wothe, ngĩona atĩ mũndũ ndangĩhota kwĩonera wĩra ũrĩa ũrutagwo gũkũ thĩ kwaraga riũa: nĩ ũndũ o na angĩĩnogia akĩũcaria atĩa kana atĩa, ndakawona; ĩĩ, ti-itherũ o na mũndũ mũũgĩ angĩenda kũũmenya, ndangĩhota kũwona.Atĩrĩrĩ, maũndũ macio nĩndamecũranagia na ngoro yakwa, na ngamabara mũno mothe; atĩ andũ arĩa athingu, na arĩa ogĩ, o hamwe na mawĩra mao, ũhoro wao wĩ guoko-inĩ kwa Ngai: o na kũngĩkorũo nĩ kwenda kana kũmena-rĩ, mũndũ ndarĩ ũndũ oĩ ũhoro-inĩ ũcio; maũndũ mothe marĩ o mbere yao.Na rĩrĩ, maũndũ mothe makoraga andũ othe o ũndũ ũmwe; andũ othe, arĩa athingu o na arĩa aaganu, mathiraga o ũndũ ũmwe; o na ũrĩa mwega, na ũrĩa mũtheru, o na ũrĩa ũtarĩ mũtheru; na ũrĩa ũrutaga igongona, o na ũrĩa ũtarutaga; o ta ũrĩa mũndũ mwega atariĩ-rĩ, ũguo noguo ũrĩa mwĩhia o nake atariĩ; ũrĩa ũnyuaga muuma no ta ũrĩa wĩtigagĩra kũũnyua.Maũndũ mothe marĩa mekagwo gũkũ thĩ kwaraga riũa-rĩ, ũũru wamo nĩ ũyũ, atĩ othe mathiraga o ũndũ ũmwe; ĩĩ, ti-itherũ ngoro cia ciana cia Adamu ciiyũrĩtwo nĩ waganu, na ũgũrũki ũkagĩa ngoro-inĩ ciacio rĩrĩa ii muoyo, na thutha-inĩ ikaya gũthiĩ kũrĩ arĩa akuũ.Ha ũhoro wa mũndũ ũrĩa wĩ thiritũ-inĩ ya arĩa marĩ muoyo-rĩ, mwĩhoko wĩ ho: nĩ gũkorũo nĩ kaba ngui ĩrĩa ĩrĩ muoyo gũkĩra mũrũthi mũkuũ.Nĩ ũndũ arĩa me muoyo no moĩ atĩ nĩmagakua: no arĩa makuĩte-rĩ, matirĩ ũndũ moĩ, na matirĩ kĩndũ o na kĩ magacoka kuona gĩa ũtungati wao; nĩ gũkorũo kĩririkano kĩao nĩ kĩriganĩru biũ.Naguo wendani wao, na rũmena, o na ũiru, nĩ kũũra ciũrĩte biũ; na matirĩ igai o na rĩrĩkũ magacoka kũgaya, tene na tene, rĩa maũndũ marĩa mothe mekagwo gũkũ thĩ kwaraga riũa.Wĩthiĩre ũkerĩĩre irio ciaku ũkenete, na ũnyue ndibei yaku ũcanjamũkĩte ngoro; nĩ ũndũ Ngai nĩarĩkĩtie gwĩtĩkĩra mawĩra maku.Rekaga nguo ciaku cierũhe hĩndĩ ciothe, na ndũkanaage kwĩhaka maguta mũtwe o na atĩa.Mũtumia waku, ũcio mwendaine nake, tũũraniai nake na gĩkeno matukũ mothe ma muoyo waku wa tũhũ, marĩa Ngai akũheete gũkũ thĩ kwaraga riũa, o macio maku mothe ma tũhũ: amu gwĩka ũguo nĩkuo igai rĩaku rĩrĩa ũgaĩirũo muoyo-inĩ waku, o na mĩĩtungumanĩrie-inĩ ĩrĩa wĩtungumanagia gũkũ thĩ kwaraga riũa.O ũrĩa ũrĩona wa gwĩka na guoko gwaku-rĩ, wĩke na kĩyo; nĩ ũndũ kũrĩa ũgathiĩ mbĩrĩra-inĩ, gũtirĩ wĩra ũrutagwo kuo, gũtirĩ rĩĩciria, kana ũmenyi, o na kana ũũgĩ.Ningĩ gũkũ thĩ kwaraga riũa, ngĩcoka ngĩona atĩ andũ arĩa mahootanaga hĩtahĩtano-inĩ, ti arĩa marĩ na ihenya, o nao arĩa mahootanaga mbaara-inĩ-rĩ, ti arĩa marĩ na hinya, o nao arĩa monaga irio ti arĩa ogĩ, o na kana ũtonga ũgatuĩka wa andũ arĩa mamenyete wega maũndũ, o na kana gĩtĩo gĩgatuĩka kĩa arĩa ogĩ; no nĩ gĩkuũ na mũtino ikinyagĩrĩra andũ othe.Nĩ gũkorũo mũndũ o nake ndoĩ ihinda rĩake; o ta ũrĩa ciũngũyũ inyitagwo na mũtego mũũru, na ta ũrĩa nyoni inyitagwo na gĩkerenge, ũguo noguo ciana cia Adamu inyitagwo hĩndĩ ĩrĩ njũru, o rĩrĩa yacikinyĩrĩra na kĩguũ.O na ningĩ ngĩona ũũgĩ gũkũ thĩ kwaraga riũa, na ngĩwona ta ũrĩ mũnene ma, naguo ũtariĩ ũũ:kwarĩ gatũũra kanini ke na andũ matarĩ aingĩ; hagĩcoka hagĩthiĩ mũthamaki mũnene akahũrane nako, agĩkarigicĩria nĩguo agatunyane, agĩkairigĩra na rũgiri rũnene nĩguo agokĩrĩre:na rĩrĩ, kũu thĩinĩ wako gũkĩoneka mũndũ mũũgĩ mũthĩni, nake akĩhonokia gatũũra kau na ũũgĩ wake; no rĩrĩ, gũtirĩ mũndũ o na ũmwe wacokire kũririkana mũndũ ũcio mũthĩni.Hĩndĩ ĩo niĩ na niĩ ngĩkiuga atĩrĩ, Ũũgĩ wĩ mwega gũkĩra hinya: no rĩrĩ, ũũgĩ wa mũndũ mũkĩa nĩ mũmene, na ciugo ciake ikaaga kũiguwo.Ndeto cia andũ ogĩ ikĩarĩrio ndundu-inĩ-rĩ, ciahota kũiguwo gũkĩra rĩanĩrĩra rĩa ũrĩa wathanaga thĩinĩ wa irimũ.Ũũgĩ nĩ mwega gũkĩra indo cia mbaara: no rĩrĩ, mwĩhia ũmwe nĩathũkagia maũndũ maingĩ mega.Atĩrĩrĩ, ngi nguũ-rĩ, nĩitũmaga maguta ma mũmathondeki maikie kĩheera kĩũru; ũguo noguo ũkĩgu mũnyinyi ũmamagĩrĩria ũũgĩ na gĩtĩo.Ngoro ya mũndũ ũrĩa mũũgĩ-rĩ, ĩmũikaraga guoko-inĩ gwake kwa ũrĩo; no ya mũndũ ũrĩa mũkĩgu, ĩmũikaraga ũmotho.Ĩĩ, ti-itherũ, o na hĩndĩ ĩrĩa mũndũ mũkĩgu egũthiĩ na njĩra, meciria make nĩmamũũragĩra, nake akera mũndũ o wothe atĩ nĩ mũkĩgu.Ngoro ya mũndũ ũrĩa wathanaga ĩngĩrakario nĩwe-rĩ, menya ũtige handũ haku; nĩ ũndũ ũhoreri nĩũgiragĩrĩria mahĩtia manene mahĩtio.Nĩharĩ ũndũ mũũru nyonete gũkũ thĩ kwaraga riũa, naguo nĩ ta arĩ ihĩtia rĩrĩa riumanaga na mwathi wa andũ:ũkĩgu ũtũũgagĩrio mũno, nacio itonga igaikarĩrio gaturũa ga gũcinyihia.Nĩnyonete ndungata ihaicĩte mbarathi, nao anene magathiĩ na magũrũ ta ndungata.Mũndũ ũrĩa wenjaga irima-rĩ, nĩwe ũkarĩgũa; na ũrĩa ũtharagia rũthingo, nĩ kũrũmwo akarũmwo nĩ nyamũ-ya-thĩ.Ũrĩa wenjaga mahiga-rĩ, nĩwe ũkegera ngero namo, o nake ũrĩa watũraga ngũ eyatũranĩrie nacio.Ithanwa rĩngĩtuha na mũndũ aage kũrĩnora-rĩ, no mũhaka egogote agĩtema mũtĩ narĩo; no rĩrĩ, kĩguni kĩa ũũgĩ nĩ kũrehanĩre kĩonereria.Nyamũ-ya-thĩ ĩngĩrũma mũndũ ĩtanathuuthĩrĩka ĩhorere-rĩ, mũmĩthuuthĩri aagĩa bata wa kĩ?Ndeto cia kanua ka mũndũ mũũgĩ ii na ũtugi; no mĩromo ya kĩrimũ-rĩ, nĩ kũmeria ĩgakĩmeria kĩo kĩene.Ndeto ciakĩo nĩ cia ũkĩgu mũtheri kuuma o kĩambĩrĩria-inĩ gĩacio: na kĩrĩkĩrĩro-inĩ kĩa ndereti ciakĩo, nĩ ũgũrũki wĩ ũũnũhi.Kĩrimũ nĩ kuorerera kĩoragĩrĩra ndeto; no rĩrĩ, hatirĩ mũndũ ũmenyaga ũrĩa gũgatuĩka; ningĩ-rĩ, nũ ũngĩkĩhota gũkĩhe ũhoro wa maũndũ marĩa magagĩtua thutha?Wĩra wa andũ akĩgu ũmanogagia othe, nĩ ũndũ matimenyaga njĩra ya gũkinya itũũra-inĩ.Kaĩ wee wĩ na haaro, bũrũri ũyũ, hĩndĩ ĩrĩa mũthamaki waku arĩ mwana, o nao anene aku makarĩaga irio rũcinĩ!Gũkena-rĩ, nĩwe, bũrũri ũyũ, hĩndĩ mũthamaki waku e mũrũ wa atongoria a kĩruka kĩega, o na rĩrĩa anene aku marĩaga irio hĩndĩ njagĩrĩru, nĩguo meongerere hinya, na ti ũndũ wa kũrĩwo!Mũhũthia-rĩ, nĩguo ũtũmaga nyũmba igũrũ kũrĩa kũgite kũgĩe mĩriko; o naguo ũgũta wa moko-rĩ, nĩguo ũtũmaga nyũmba ngite yure.Iruga rĩrugagwo nĩ getha andũ matheke, na ndibei ĩgakenia muoyo: nacio mbia ihotaga maũndũ mothe.Ndũkanarume mũthamaki o na atĩa, o na kana ũmũrume na meciria maku; o na ndũkanacuke itonga ũrĩ nyũmba yaku ya thĩinĩ: nĩ ũndũ nyoni ya rĩera-inĩ nĩĩgatwara mũgambo, o na ĩrĩa ĩrĩ mathagu nĩĩkaheana ũhoro.Ikia irio ciaku igũrũ rĩa maĩ; nĩ ũndũ nĩũgaciona matukũ maingĩ maathira.He andũ mũgwanja o mũndũ rũĩga rũake, ĩĩ, o na kana anana; nĩ ũndũ ndũngĩmenya ũũru ũrĩa ũkoneka gũkũ thĩ.Matu mangĩiyũrũo nĩ mbura-rĩ, moiragĩra thĩ o na mũtĩ ũngĩgũa thĩ ũrorete mwena wa gũthini, kana mwena wa gathigathini, o harĩa ũngĩgũa, hau noho ũgaikara.Ũrĩa ũbaraga rũhuho ndakahanda, o na ũrĩa ũroraga matu ndakagetha.O ta ũrĩa ũtoĩ njĩra ĩrĩa rũhuho rũgeraga rũkĩhurutana, o na ta ũrĩa ũtoĩ ũrĩa mahĩndĩ makũragĩra nda ya mũtumia ũrĩa ũrĩ ihu; o ũguo noguo ũtangĩmenya wĩra wa Ngai ũrĩa ũũmbaga indo ciothe.Rũcinĩ roka kũhanda mbeũ ciaku, o na ningĩ hwaĩ-inĩ ndũkahurũkie guoko gwaku; nĩ gũkorũo ndũũĩ ĩrĩa ĩkaagĩra, hihi nĩ ĩo, kana nĩ ĩrĩa ĩngĩ, o na kana hihi o cierĩ nĩikaagĩra.Ti-itherũ ũtheri nĩ mwega, o namo maitho makĩona riũa nĩ ũndũ mwagĩru.Ĩĩ-ni, o na mũndũ angĩtũũra mĩaka mĩingĩ-rĩ, nĩamĩkenagĩre yothe; no rĩrĩ, nĩaririkanage matukũ marĩa ma nduma, tondũ nĩmakaingĩha. Namo macio mothe mokaga thutha no ma tũhũ.Atĩrĩrĩ, wee mwanake ũyũ, kenagĩra ũnyinyi waku; o nayo ngoro yaku ĩgũkenagie matukũ-inĩ maku ma wĩthĩ, na ũthiage na mĩthiĩre ĩrĩa wĩendeire na ngoro yaku, o na ĩrĩa yonagwo ĩrĩ mĩega nĩ maitho maku: ĩndĩ maũndũ macio mothe-rĩ, menya atĩ Ngai nĩagagũcirithĩria.Tondũ ũcio eheria kĩeha gĩkuume ngoro-inĩ yaku, o na ũthengie waganu ũkuume mwĩrĩ; nĩ ũndũ wĩthĩ o na wanake no wa tũhũ.Ririkanaga ũrĩa Mũkũũmbi matukũ maku ma ũnyinyi, mũira wa matukũ ma ũũru moke, o na mĩaka ĩkuhĩhĩrie, o ĩrĩa ũkoiga atĩrĩ, Ha ũhoro wayo-rĩ, kaĩ ndikenaga-ĩ!O na riũa, na ũtheri, na mweri, o na njata itanahorio nduma, o na matu matanacoka gũkorũo ho, mbura yathira;o mũthenya ũrĩa aikaria a nyũmba makainaina, o namo makarau meinamie na thĩ, nao athĩi matige gũcoka gũthĩa nĩ ũndũ nĩ anyinyi, o nao arĩa macũthagĩrĩria na ndirica matumanĩrũo nĩ nduma;o nayo mĩrango ya gũkinya barabara-inĩ ĩhingwo; o na rĩrĩa mũgambo wa gũthĩa ũkanyiha, o nake mũndũ akaroka gũũkĩra nĩ kũigua mũgambo wa nyoni, o nayo mĩgambo ya airĩtu othe arĩa mainaga nyĩmbo ĩnyihio;ĩĩ, ti-itherũ o na metigĩre ũgwati uumĩte igũrũ, na magwatwo nĩ guoya njĩra-inĩ; o naguo mũtĩ ũrĩa wĩtagwo mũrothi ũrute kĩro, o nayo ndaahi ĩtuĩke o ta mũrigo, o namo merirĩria maage hinya; nĩ gũkorũo mũndũ arorete kwao kũrĩa agatũũra ihinda iraya, o nao arĩrithania magathiangaga njĩra-inĩ;o mbere mũhĩndo wa betha ũtanatuĩka, na mbuuri ya thahabu yoragwo, o na ndigithũ ĩthuthĩkĩre itherũkĩro-inĩ rĩa maĩ, kana kũgũrũ kwa ngari kuunĩkĩre irima-inĩ rĩa maĩ;o naruo rũkũngũ rũgĩcoke gũtuĩka tĩri o ta ũrĩa rũatariĩ, naguo roho ũcokerere Ngai ũrĩa waũheanire.Maũndũ mothe nĩ ma tũhũ, ũguo nĩguo Mũhunjia ekuuga, mothe no tũhũ biũ.O na ningĩ tondũ wa ũrĩa Mũhunjia ũcio aarĩ mũũgĩ-rĩ, no aakĩrĩrĩirie kũruta andũ ũmenyi maũndũ; ĩĩ, ti-itherũ nĩecũranagia, na agatuĩria maũndũ, o na akamaaragania na thimo nyingĩ.Mũhunjia ũcio-rĩ, aacaragia ndeto iria ingĩkenia andũ, na iria ciandĩkĩtwo irũngĩrĩirie, o cio ndeto cia ũhoro-wa-ma.Ciugo cia andũ arĩa ogĩ-rĩ, ihaana ta mĩcengi, o nacio ciugo cia anene a ciũngano ihaana ta nyambo ihũrĩrĩirũo wega, ikarũma ciumĩte harĩ mũrĩithi ũmwe.O na ningĩ makĩria, mũrũ wakwa-rĩ, ĩtĩkĩra gũtaarũo: gũthondeka mabuku maingĩ-rĩ, gũtikĩrĩ mũthia; nakuo gũthoma mũno nĩ kwĩnogia mwĩrĩ.Kĩrĩkĩrĩro kĩa ndeto icio ciothe nĩ gĩkĩ, atĩ maũndũ mothe nĩmaiguĩtwo; wĩtigĩre Ngai, na ũmenyagĩrĩre maathani make; nĩ ũndũ gwĩka ũguo nĩ kũhingia maũndũ mothe marĩa mũndũ aagĩrĩirũo nĩ gwĩka.Nĩ ũndũ Ngai nĩagacirithanĩria mawĩra mothe, hamwe na maũndũ mothe ma hitho, o na mangĩkorũo marĩ mega kana marĩ moru.RŨRŨ nĩruo Rũĩmbo rũrĩa rũkĩrĩte nyĩmbo ciothe, o ruo rũrĩa rũa Suleimani.Ta nĩa’mumunye na mamumunya ma kanua gake:amu-rĩ, mĩendere ĩrĩa ũnyendaga nayo nĩ mĩega o na gũkĩra ndibei.Maguta macio wĩhakĩte me na mũtararĩko mwega;rĩĩtwa rĩaku-rĩ, no ta maguta manungi wega magĩitanĩrĩrio;tondũ wa ũguo, nĩwendetwo nĩ airĩtu.Ta ngucia, tũteng’ere nawe!mũthamaki nĩandonyetie nyũmba-inĩ ciake cia thĩinĩ:tũrĩcanjamũkaga tũgĩkenaga nĩ ũndũ waku;wendani waku tũrĩũganaga o na gũkĩra ndibei:o na tondũ makwendete-rĩ, me na kĩhooto.Niĩ-rĩ, kũira nĩnjirĩte, no ndĩ o mwagĩru,andũ-a-nja aya a Jerusalemu;njirĩte o ta hema cia Kedari,na ngaagĩra o ta mbathiya iria njuurie gwa Suleimani.Tigani kũndora nĩ ũndũ atĩ ndĩ mũirairũ,atĩ nĩ ũndũ nĩnjinĩtwo nĩ riũa.Nĩ rĩrĩ, nĩ ariũ a maitũ maandakarĩire,magĩkĩndũma nduĩke mũthondeki wa mĩgũnda ya mĩthabibu:ĩndĩ mũgũnda wakwa niĩ mwene, ndiraũmenyagĩrĩra.Ĩ wee mwendwo nĩ ngoro yakwa-ĩ, njĩra harĩa ũrarĩithia! njĩra harĩa ũkwarahia rũũru rũaku mĩaraho!thima-rĩ, nĩ kĩ kĩngĩtũma njikare ta mũndũ mũhumbe maitho ndũru-inĩ cia a-thiritũ aku?Akorũo ndũkũmenya ũguo, wee mũthaka kũrĩ andũ-a-nja othe-rĩ,no kĩĩumagarĩre ũtwarane na makinya ma rũũru,ũkarĩithie tũũri twaku ndwere-inĩ cia hema cia arĩithi.Wee, mũrata wakwa-rĩ, ngũgerekanĩtie na mbarathi ya ngari-inĩ cia Firauni.Thĩa ciaku-rĩ, nĩ njagĩrĩre mũno nĩ njuĩrĩ icio ũkĩndĩte,ngingo yaku nayo ĩkaagĩrĩrũo nĩ mĩgathĩ.Ithuĩ na ithuĩ tũgũgũthondekithĩria makuno ma thahabu maarĩrĩirũo tũbungo twa betha.Rĩrĩa mũthamaki araikarĩte metha-inĩ yake,maguta makwa me thũngũyũ nĩ gũtararĩka maratararĩkaga o wega.Mwendwa wakwa-rĩ, harĩ niĩ atariĩ ta karũtũndũ ka manemane,gakomeire nyondo ciakwa gatagatĩ.Mwendwa wakwa harĩ niĩ no ta kamanja ka mahũa ma mũhanuni me mĩgũnda ya mĩthabibu kũu Eni-gedi.Ĩ ndũkĩrĩ mũthaka, mũrata wakwa! anga ndũkĩrĩ mwega o mũno!maitho maku maagĩrĩte ta ma ndutura.Wee, mwendwa wakwa, wĩ mũthaka mũno, ĩĩ-ni, wĩ mwendeku!nakĩo kĩrumia giitũ nĩ nyeki ĩrĩa nduru.Mĩratho ya nyũmba iitũ nĩyo mĩtarakwa,nayo mĩitĩrĩro nĩyo mĩkarakaba.Niĩ nĩ niĩ ihũa rĩa nyeki-inĩ ta marĩa mameraga Sharoni,ningĩ nĩ niĩ kĩro gĩa itoka rĩrĩa rĩgĩaga ituamba-inĩ.Ta kĩro gĩa itoka rĩmerete gatagatĩ ga ciigua,noguo mũrata wakwa atariĩ arĩ airĩtu-inĩ arĩa angĩ.Mũtĩ wa macungwa ũmerete gatagatĩ ka mĩtĩ ya gĩthaka,nĩ ta ũguo mwendwa wakwa ahaana arĩ arũme-inĩ arĩa angĩ.Ndaikarire thĩ mwĩgunyĩ-inĩ wake ngenete mũno,na matunda make makĩnjamĩra mũrĩo.Aandonyirie thingira ũrĩa wa kũrĩĩra iruga,nakĩo kĩbebero gĩake kĩrĩa aahaicĩtie igũrũ rĩakwa nĩ rũendo.Ta ndeithĩrĩriai na thabibu, mũkĩndiũkie na macungwa,amu ndĩ mũcuce nĩ rũendo.Guoko gwake kwa ũmotho ta nĩkũngĩe makano,kũrĩa kwa ũrĩo nakuo nĩgũkĩ’hĩmbĩrie.Inyuĩ andũ-a-nja a Jerusalemu-rĩ, nĩndamwĩhĩtithia na thiya, na mĩgoma ya thwariga cia werũ-inĩ,atĩ mũtikoimbuthũre rũendo, o na kana mũrũarahũre, o nginya rũĩyendere o ruo rũene.Nĩ mũgambo wa mwendwa wakwa ndaigua! Ĩ nĩ gũũka aroka,okĩte akĩrũũgaga irĩma-inĩ, agoka o agĩtũrũhaga ithũngũri-inĩ.Mwendwa wakwa atariĩ ta thiya, kana ta thwariga ĩrĩa nyanake:nĩwe ũcio! rĩu nĩarũngiĩ rũthingo-inĩ ruitũ na nja,nĩ kũrorereria ararorereria na ndirica,agakĩng’eteria rũkonjo-inĩ.Mwendwa wakwa nĩ kwaria araaria, akanjĩra atĩrĩ,Mũrata wakwa, thaka yakwa, ũkĩra tũthiĩ!Amu-rĩ, hingo nĩ thiru ya gathano,mbura nĩĩhĩtũkĩte ĩgathira:Nĩ hĩndĩ thĩ ĩrakunũka mahũa;hingo nĩ nginyu ya kũhetũra mĩthabibu,na bũrũri witũ ũkagambaga o ndutura;Mũkũyũ-rĩ, nĩwĩruhĩtie ngũyũ iria nduru,mĩthabibu nayo nĩĩtumũkĩte kĩro,o na kũhunjia ĩkahunjia mũtararĩko wayo.Mũrata wakwa, thaka yakwa, gĩũkĩre tũthiĩ!Ĩ wee, gatutura gaka gakwa, ũrĩ kũu mĩatũka-inĩ ya rũara, o hau hegitĩtie hurũrũka-inĩ-rĩ,ndũreke nguone ũthiũ! reke njigue mũgambo waku;amu mũgambo waku nĩ mwega mũno, na ũthiũ waku nĩ mũthaka.Tũnyitĩrei mbwe, tũbwe o tũrĩa, tũrĩa-ni tũgũmagia mĩgũnda ya mĩthabibu!thima-rĩ, mĩthabibu iitũ nĩĩtumũrĩte kĩro.Mwendwa nĩ wakwa, na niĩ ndĩ wake:harĩa arĩithagia nĩ mahũa-inĩ.Hũndũka, mwendwa wakwa, tuĩka ta thiya kana ta thwariga nyanake ĩrĩ irĩma-inĩ cia Betheri,hũndũka nginya rĩrĩa kũrĩrura, nacio ciĩruru ciirĩrie.Ũtukũ ndĩ ũrĩrĩ nĩndĩrethaga ũcio mwendwo nĩ ngoro yakwa;ngakĩmũcarĩrĩria, ngamwaga.Ngoiga atĩrĩ, Ngũgĩũkĩra, njangacange itũũra-inĩ,nginye njĩra-inĩ o na mathome-inĩ,nduĩrie ũcio mwendwo nĩ ngoro yakwa:ngakĩmũcarĩrĩria, ngamwaga.Arangi a camu, arĩa mathiũrũrũkaga itũũra-inĩ, makangora;ngamoria atĩrĩ, Mwendwo nĩ ngoro yakwa-rĩ, nĩmũmuonete?O ndatigana nao kahinda gatarĩ kanene,ngacoka ngakora ũcio mwendwo nĩ ngoro yakwa;ngamũnyita, na ndicoke kũmũrekia,o nginya ngamũtonyia nyũmba ya maitũ,ngakĩmũtonyia kĩraaro-inĩ gĩa ũcio weĩngĩĩrĩire nda.Inyuĩ andũ-a-nja a Jerusalemu-rĩ, nĩndamwĩhĩtithiana thiya, na mĩgoma ya thwariga cia werũ-inĩ,atĩ mũtikoimbuthũre rũendo, o na kana mũrũarahũre,o nginya rũĩyendere o ruo rũene.Nũ ũrĩa ũkwambata akiuma na werũ-inĩ ahaana ta mĩthiringo ya ndogo,akĩnungagĩrĩrio manemane na ubani,na mĩthemba yothe ya mahuti manungi wega marĩa ma mũhũri wa biacara?Nĩ rĩrĩ, nĩ gĩtanda gĩa Suleimani, kĩrĩa aceeragio nakĩo;kĩrigicĩirio nĩ andũ njamba mĩrongo ĩtandatũ,a njamba-inĩ cia Isiraeli.Othe gũtirĩ ũtoĩ kũhũthĩra rũhiũ rũa njora, na othe nĩ ngũrĩ cia ita:gũtirĩ ũtarĩ na rũhiũ rũake thũnũ,nĩ ũndũ wa kĩmakanio kĩrĩa kĩngĩũka ũtukũ.Mũthamaki, ti Suleimani, nĩetumithĩirie gĩtĩ gĩa gũkuuagwo nakĩo agĩthiĩ rũgendo,na nĩ kĩa mĩtĩ ya Lebanoni.Itugĩ ciakĩo atumithĩtie cia betha,mwĩtiiro wakĩo naguo nĩ wa thahabu, na njikarĩro yakĩo nĩ ya tama wĩ rangi wa zambarau,na thĩinĩ wakĩo gĩkagemithio na rũendo;ũndũ ũcio ũgatuĩka kĩheo kĩoimĩte harĩ andũ-a-nja a Jerusalemu.Ta kiumagarei, andũ-a-nja aya a Zayuni, mwĩrorere mũthamaki Suleimani,arĩ o na thũmbĩ ĩrĩa nyina aamwĩkĩrire mũthenya wake wa kũhikania,o ro mũthĩ ũrĩa ngoro yake yakenete.Ĩ ndũkĩrĩ mũthaka, mũrata wakwa! anga ndũkĩrĩ mwega o mũno!maitho maku mahaanaine na ma ndutura makĩonerũo hau tama-inĩ ũcio wĩhumbĩte ũthiũ naguo:njuĩrĩ ciaku no ta rũũru rũa mbũriikomete ciĩaraganĩtie hũgũrũrũ-inĩ cia kĩrĩma kĩa Gileadi.Magego maku namo mahaana karũũru ka mĩatĩ ĩrĩa mĩmure guoya,rĩrĩa yumĩte kĩanda gũthambio;nayo-rĩ, gũtirĩ ũtarĩ wa mahatha,na gũtirĩ o na ũmwe ũkuĩrĩirũo nĩ mũiruwe.Mĩromo yaku ĩtariĩ ta kauuthi gatune,kanua gaku gagakĩagĩra mũno:naguo thiithi waku ũkahaana o ta gĩatũ gĩa itunda rĩĩtagwo ikomamangaũkĩonerũo hau tama-inĩ ũcio wĩhumbĩte ũthiũ naguo.Ngingo yaku ĩtariĩ ta nyũmba ya Daudi ĩrĩa yakĩtwo mũthiringo ya kũigagwo mathaita,nakuo gũgacuurio ngo ngiri ng’ima,na ciothe no ngo cia njamba cia ita.Nyondo ciaku cierĩ ihaanaine na ciana igĩrĩ cia thiya, cia mahatha,irarĩa mahũa-inĩ.Nĩngwĩtwara kĩrĩma-inĩ kĩrĩa kĩa manemane,ngĩkinye gĩthũngũri-inĩ kĩrĩa kĩa ubani,njikare kuo nginya rĩrĩa kũrĩrura, nacio ciĩruru ciirĩrie.Wee ũrĩ mũthaka guothe, mũrata wakwa;ndũrĩ na kĩmeni o na kanini.Ndũũke tũthiĩ nawe, mũhiki wakwa, tuume Lebanoni,niĩ tũthiĩ nawe tũkiume Lebanoni:uma kũu gacũmbĩrĩ ka Amana,uume gacũmbĩrĩ ga Seniru na ka Herimoni,wĩumĩre kũu ciemo-inĩ cia mĩrũthi,ũkiume irĩma-inĩ icio cia ngarĩ!Kairĩtu gaka ka maitũ, o wee mũhiki wakwa, ngoro yakwa nĩ gũtwarĩrĩria ũmĩtwarĩrĩirie;nĩũtwarĩrĩirie ngoro yakwa na irora o rĩmwe rĩa riitho,ũkamĩhoota na karengeri o kamwe gaku ka ngingo.Kairĩtu ka maitũ, o wee mũhiki wakwa, wendani waku kaĩ nĩ mũthaka-ĩ!mĩendere yaku-rĩ, nĩ mĩega mũno o na gũkĩra ndibei!naguo mũtararĩko wa maguta maku macio wĩhakaga-rĩ, nĩ mwega kũrĩ wa mahuti mothe marĩa manungi wega!Mĩromo yaku, wee mũhiki wakwa, nĩ ta magua magĩtaatia ũũkĩ:nguruĩ ya rũrĩmĩ rũaku nĩ ũũkĩ harĩ, o na iria;naguo mũnungĩre wa nguo ciaku no ta mũnungĩre wa Lebanoni.Mwarĩ ũyũ wa maitũ, o wee mũhiki wakwa, ahuana ta mũgũnda mũirigĩre;ningĩ ta gĩthima kĩirigĩre, itherũkĩro rĩa maĩ ihinge na rĩgathingĩrĩrũo.Thuna ciaku no ta kamũtitũ ka mĩtĩ ya matunda ĩrĩa ĩĩtagwo mĩkomamanga, ĩrĩ maciaro mendeku mũno;ningĩ mĩhanuni, na mĩtĩ ĩrĩa yumaga uundi,Uundi o na manjano,ningĩ irago na mĩndarathini, hamwe na mĩtĩ yothe ĩrĩa yumaga ubani;ningĩ manemane na thubiri, hamwe na mahuti mothe marĩa makĩrĩtie mangĩ kũnunga wega.Wee-rĩ, ũtariĩ ta itherũkĩro rĩa maĩ rĩĩ mũgũnda,gĩthima kĩa maĩ marĩ muoyo;na ta tũrũũĩ tũrĩa tũthereraga tuumĩte Lebanoni.Ĩ wee rũhuho rũa gathigathini-rĩ, ĩribaribe! nawe rũa gũthini-rĩ, o nawe, ũka!hurutai mũgũnda ũyũ wakwa, nĩguo mĩtararĩko yaguo ĩhunje.Mwendwa wakwa nĩatonye mũgũnda wake,akĩrĩe matunda make o macio mendeku mũno!Mwarĩ wa maitũ, mũhiki wakwa, ndĩ gũtonya mũgũnda wakwa:nĩndĩrahũnga manemane yakwa o gwata mahuti makwa marĩa mangĩ manungi wega;nĩndĩrarĩa magua makwa marĩa me na ũũkĩ; na nganyua ndibei yakwa, o na iria.Arata, rĩai!Nyuai! ĩĩ-ni, endwa aitũ, mũkĩnyue o mũno.Ndĩrarĩ toro, ĩndĩ ngoro yakwa ĩrarĩ o hindũku,na rĩrĩ, nĩ mũgambo ndĩraiguire wa mwendwa wakwa agĩkomakoma mũrango, akiugaga,Kairĩtu ka maitũ, mũrata wakwa, gatutura gakwa, o wee wakwa ũtarĩ gocuke, ’hingũrĩra!amu mũtwe wakwa nĩũiyũĩre ime,njuĩrĩ ciakwa igakĩiyũra ireera rĩa ũtukũ.Ndĩracokia atĩrĩ, Anga ndirutĩte nguo yakwa! nĩ njoke ndĩmĩĩkĩre?ningĩ githĩ ndiĩthambĩte makinya! nĩ njoke ndĩmagwatie gĩko?Ũcio mwendwa wakwa aratonyia guoko kamwanya karĩa ka mũrango,nayo ngoro yakwa ĩroka o ĩgĩkundũka nĩ ũndũ wake.Ndĩrokĩra ’hingũrĩre mwendwa wakwa,moko makwa o magĩtaataga manemane,ciara igataatĩria ngwatĩro cia rũhindigo rũa mũrango manemane o ĩo ndweku.Ndĩrakĩhingũrĩra ũcio mwendwa wakwa:ĩndĩ-rĩ, we mwendwa wakwa nĩ kwĩeherera areehereire, agathiĩ.Rĩrĩa araaririe, ngoro yakwa nĩ kũũrũo ĩrorirũo nĩ hinya:ndĩragĩcoka kũmũcarĩrĩria, ndĩramwaga;ndĩrakĩmwĩta, na ndangĩnjĩtĩka.Arangi a camu, arĩa mathiũrũrũkaga itũũra-inĩ, marangora,maraninga, marandihia;ndĩratunyũo nguo yakwa ya igũrũ nĩ arangĩri acio a rũirigo rũa gĩtũũro.Ĩ andũ-a-nja aya a Jerusalemu-ĩ, nĩndamwĩhĩtithia atĩ mũngĩona mwendwa wakwa-rĩ,mwĩrei atĩrĩ, atĩ ndĩ mũcuce nĩ rũendo.Mwendwa waku kaĩ agĩkĩrĩte endwa arĩa angĩ na kĩ,wee mũthaka kũrĩ andũ-a-nja arĩa angĩ othe?mwendwa waku-rĩ, kaĩ agĩkĩrĩte endwa arĩa angĩ na kĩ,tondũ wagĩtwĩhĩtithia ũguo?Mwendwa wakwa-rĩ, nĩ mwerũ na agatunĩha;nowe wa mbere harĩ arũme ngiri ikũmi.Mũtwe wake ũhaana ta thahabu o ĩrĩa theru mũno,nacio njuĩrĩ ciake nĩ iria irĩ mĩkumba, na ikaira ta ihuru.Maitho make mahaana ta ndutura ciũmbĩte ngiki-inĩ cia ithima,ta marĩa mathambie na mwĩtha, na mũhandĩre wamo no ũrĩa wagĩrĩire o kwagĩrĩra.Makai make namo matariĩ ta tũmĩhonia tũtumaine mahuti manungi wega, ningĩ ta tũhumbu tũiyũire tũmĩtĩ twĩ mũrukĩ;mĩromo yake no ta mahũa, nĩ ta ĩitaga manemane ĩrĩa ndweku.Ciara ciake cia moko ihaana ta ngome cia thahabu thecerere tũkenyekenyi tũrĩa twĩtagwo thumarati,naguo mwĩrĩ akahaana ta kĩndũ kĩa mũguongo kĩrĩme na gĩkagemio na yakuti nyingĩ iria theru.Mĩthimo yake ĩtariĩ ta itugĩ cia mahiga ma mũthemba wĩtagwo marimari, ihandĩrĩirũo makinya-inĩ ma thahabu ĩrĩa ngembu:maũthĩ, atariĩ ta irĩma cia Lebanoni, agagĩthakara o ta mĩtarakwa ĩrĩa yakuo.Kanua gake akĩaria ke mũrĩo mũno, nake nĩ mwendeku kii, o kwendeka.Ũguo-rĩ, andũ-a-nja aya a Jerusalemu,nĩguo mwendwa wakwa atariĩ, nĩ ũguo mũrata wakwa ahuana.Mwendwa waku kaĩ agĩthiĩte kũ,wee mũthaka kũrĩ andũ-a-nja arĩa angĩ othe?mwendwa waku eyerekeirie na kũ,nĩguo tũkĩmũcarie nawe?Mwendwa wakwa-rĩ, nĩ mũgũnda wake aikũrũkĩrĩire, harĩa he mĩhonia ya mahuti manungi wega,athiĩte kũrĩithia kũu mĩgũnda, na gũtua mahũa.Niĩ-rĩ, ndĩ wa mwendwa wakwa, nake nĩ wakwa:nĩ kũrĩithia ararĩithia mahũa-inĩ.Ĩ mũrata wakwa, kaĩ ũrĩ mũthaka o ta kũrĩa gwĩtagwo Tiriza-ĩ!kwagĩra nĩwagĩrĩte o ta Jerusalemu,ũgakĩgĩa itua-nda o ta ita ii na ibebero!Hũgũra maitho ũtige kũndora,amu-rĩ, nĩ kũ’hoota mekũ’hoota.Njuĩrĩ ciaku no ta rũũru rũa mbũri,ikomete ciĩaraganĩtie hũgũrũrũ-inĩ cia Gileadi.Magego maku namo mahaana karũũru ka mĩatĩ,rĩrĩa yumĩte kĩanda gũthambio;nayo-rĩ, gũtirĩ ũtarĩ wa mahatha,na gũtirĩ o na ũmwe ũkuĩrĩirũo nĩ mũiruwe.Thiithi waku ũhaana o ta gĩatũ gĩa itunda rĩĩtagwo ikomamangaũkĩonerũo hau tama-inĩ ũcio wĩhumbĩte ũthiũ naguo.Atumia a mũthamaki me kuo mĩrongo ĩtandatũ,ningĩ aka arĩa a thuriya mĩrongo ĩnana,o na airĩtu matangĩtarĩka.Gatutura gaka gakwa-rĩ, ũyũ wakwa ũtarĩ gocuke-rĩ, we nowe wiki;nĩ mwana wa mũmwe wa nyina;nĩwe gĩtũnio gĩa ũcio mũmũciari.Andũ-a-nja maamuona, makĩmwĩta gakenia;ĩĩ-ni, atumia acio a mũthamaki na aka acio a thuriya maamuona magĩkĩmũkumia.Mwarĩ ũyũ nĩ ũrĩkũ ũraikia maitho ta riũa gũgĩkĩa,na gũthakara athakarĩte ta mweri,na agakembũka ta riũa,na e na itua-nda o ta ita ii na ibebero?Ndaikũrũkĩrĩire mũgũnda wa mĩkombokombo,ngarore tũmĩtĩ tũrĩa tũruru kũu gĩtuamba,nyone kana mũthabibu nĩũthundũrĩte,na kana mĩkomamanga nĩ mĩrutu kĩro.O itaanamenya atĩ nĩ atĩa kũrĩ, ngoro yakwa ĩkĩ’menyithiaatĩ ndĩ o gatagatĩ ka ngari cia makang’ũ ma kĩrĩndĩ giitũ.Coka! coka, wee Mũshulamu ũyũ!coka! coka tũkwĩrorere!Mũkwenda kwĩrorera Mũshulamu ũyũ nĩkĩ,o ta arĩ rũĩmbo rũrĩa rũa Mahanaimu mũkwĩrorera?Ĩ kaĩ tũgũrũ twaku nĩ tũthaka twĩ na nyamũga, mwarĩ ũyũ wa mũnene-ĩ!ciero ciaku nĩ thakaru nacio ikwagĩrĩire ta mathaga,marĩa mathondeke nĩ moko ma mũndũ ũrĩa njorua.Mũkonyo waku nĩ mũhaanano wa kamee karĩ gĩthiũrũrĩ o wega,na gatangĩtingiara ndibei ningĩrĩrie:nda yaku nayo ĩhaana ta kĩhumbu kĩa ngano ngonyoregĩthiũrũrũkĩirio na mahũa.Nyondo icio ciaku cierĩ ihuanaine na ciana igĩrĩ cia thiya, cia mahatha.Ngingo yaku ĩtariĩ ta nyũmba ĩrĩa njake mũthiringo na ĩkagemio na mĩguongo,namo maitho maku no ta maria marĩa marĩ Heshiboni, kĩhingo-inĩ kĩa Bathi-rabimu;iniũrũ rĩaku narĩo rĩhuana gĩcũĩro kĩrĩa kĩrĩ Lebanoni,kĩrĩa kĩerekeire na mwena wa Dameski.Mũtwe waku, o ũguo ũgũikarĩire, ũhuana ta kĩrĩma gĩa Karimeli,nacio njuĩrĩ ciaku cia mũtwe ciirĩte o ta rangi wa zambarau;mũthamaki-rĩ, agaikara ta ohetwo tũmĩcuha-inĩ twacio.(Ĩ kĩendano-ĩ, wee kaĩ nowe mũthaka na mwendeku makĩria harĩ maũndũ marĩa makenanagia-ĩ!)Kĩrũgamo gĩaku-rĩ, gĩtariĩ ta mũkĩndũ kũrũngara,nacio nyondo ciaku ikahaana ta tũmanja twa thabibu.Njugĩte atĩrĩ, Nĩ kũhaica ngũhaica mũkĩndũ ũyũ, ngĩe o kuo igũrũ;nĩngwĩnyitĩrĩra makĩndũ maguo:nyondo ciaku ta nĩituĩke ta tũmanja twa thabibu,nayo mĩheehũ yaku ĩkĩnunge wega ta macungwa;Kanua gaku nako gatuĩke ta ndibei, o ĩrĩa njega mũno,ĩrĩa ikũmerũka wega nĩ ũndũ wa mwendwa wakwa,ĩkĩnyorokaga gatagatĩ-inĩ ka mĩromo ya arĩa me toro.Niĩ-rĩ, ndĩ o wa mwendwa wakwa,nake nĩ niĩ eriragĩria.Ũka, mwendwa wakwa, tuumagare tũthiĩ mĩgũnda-inĩ;nĩtũkaraarĩrĩre mĩciĩ-inĩ.Nĩtũroke tene gũkinya mĩgũnda-inĩ ya mĩthabibu;tuone kana mũthabibu nĩũthundũrĩte, na kĩro kĩaguo gĩgacanũka,na kana mĩkomamanga nayo nĩ mĩrutu kĩro:nĩkuo ngakũheera mĩendere yakwa.Nĩ hĩndĩ tũtunda tũrĩa twĩtagwo ndunguiya tũratararĩka,na mĩrango-inĩ gwitũ kwĩ na matunda mĩthemba yothe ĩrĩa mĩega mũno, mamwe ma mũgethano na mangĩ maikaru,marĩa ngũigĩire, wee mwendwa wakwa.Na arĩ korũo ũgĩtuĩkĩte ta arĩ wee mũrũ wa maitũ,ũrĩa wongire nyondo o icio cia maitũ!hĩndĩ ĩo ingĩgĩgũtũnga njĩra, ndakũmumunya;ĩĩ-ni, o na gũtirĩ mũndũ o na ũrĩkũ ũngĩ’mena.Nĩ gũgũtwara ingĩgũtwara, ngũtonyie nyũmba ya maitũ,nake nĩ kũnduta angĩnduta;ndagũkundithia ndibei ĩrĩa njamithie wega,ya ngogoyo yakwa ya ikomamanga.Guoko kwa ũmotho kwa mwendwa wakwa nĩ kũngĩa kũngĩkĩngĩa makano,kũrĩa kwa ũrĩo nakuo kũ’hĩmbĩrie.Inyuĩ andũ-a-nja aya a Jerusalemu-rĩ, nĩndamwĩhĩtithia atĩ mũtikoimbuthũre rũendo, o na kana mũrũarahũre,o nginya rũĩyendere o ruo rũene.Nũ ũcio ũkwambata akiuma na werũ-inĩ,etiiranĩtie na mwendwa wake?Hau mũtĩ-inĩ ũcio wa macungwa-rĩ, nĩho ndakũhindũrĩire wĩ toro;kũrĩa nakuo nĩkuo nyũkwa aarũmĩirũo agĩgũciara,nokuo aarũmĩirũo, ũcio mũgũciari.Njĩkĩra ngoro-inĩ yaku ta arĩ rũũri wĩĩkĩrĩte, na ta arĩ rũũri wĩĩkĩrĩte guoko:amu rũendo rũĩ hinya o ta gĩkuũ;ũiru-rĩ, ũũmĩte ihu o ta mbĩrĩra:mahenũka maguo nĩ mahenũka o ro ma mwaki,o ta arĩ mo rũrĩrĩmbĩ rũa Jehova kĩũmbe.Maĩ, o na mangĩiyũrĩrĩra, matingĩhota kũhoria rũendo, rũthire, njũĩ-rĩ, itingĩhota kũrũtwara rũũrĩre:mũndũ o na angiuga arute ũmathi wothe wa gwake mũciĩ atĩ egũrĩre rũendo naguo,no kũnyũrũrio angĩnyũrũrio o kũnyũrũrio.Tũrĩ na kairĩtu ka nyina witũ,nako gatiumĩtie nyondo:tũgeka kairĩtu kau gaitũ atĩa hingo ĩrĩa gagatuĩka ga kwarĩrio?Angĩgatuĩka ta rũthingo,tũgaaka gĩtara kĩa betha igũrũ rĩake;na angĩtuĩka mũrango,tũkamũhinga na kũmũhũrĩrĩra mĩbaũ ya mũtarakwa.Niĩ-rĩ, ndarĩ rũthingo, nacio nyondo ciakwa ciatariĩ ta icũĩro njake igũrũ rĩaruo:gwagĩtuĩka ũguo-rĩ, maitho-inĩ make ngĩikara ta mũndũ muonu thayũ.Suleimani-rĩ, aarĩ na mũgũnda wake wa mĩthabibu Baali-hamoni;mũgũnda ũcio akĩũkomborithia harĩ athondeki,o mũndũ arutage icere ngiri ĩmwe cia betha nĩ ũndũ wa maciaro maguo.Niĩ, mũgũnda wakwa wa mĩthabibu, o ũyũ wakwa-rĩ, ũrĩ o harĩ niĩ:wee, Suleimani-rĩ, ĩrigĩrie na ngiri ĩo,nao acio athondeki maciaro maguo maikare na magana merĩ.Ĩ wee mũikari mĩgũnda-inĩ,a-thiritũ aku nĩ mũgambo waku maikaire mategeire matũ;ta gĩtũme ndĩũigue!Mwendwa wakwa, hiũha,ũtuĩke ta thiya kana ta thwariga nyanakeĩrĩ irĩma-inĩ iria irĩ mahuti manungi wega!MAYA nĩmo maũndũ marĩa maaguũrĩirio Isaia, mũrũ wa Amozu, makoniĩ Judea na Jerusalemu, matukũ marĩa Uzia, na Jothamu, na Ahazu, na Hezekia, maathamakaga Judea.Atĩrĩrĩ, inyuĩ matu mairũ, ta thikĩrĩriai, o nawe thĩ-rĩ, ta tega matũ, nĩ gũkorũo Jehova nĩwe ũraaria. Niĩ-rĩ, ndũire ’heaga ciana irio cia gũcikũria, na ngacirera; nacio ikanema.Ndegwa nĩyũĩ mwene yo, o na ndigiri ĩkamenya mũharatĩ wa mũmĩathi; no Isiraeli ndarĩ ũndũ oĩ; andũ akwa matiĩcũranagia wega maũndũ.Hĩ! Kaĩ mwĩ rũrĩrĩ rũĩhagia-ĩ! Mwĩ kĩrĩndĩ gĩtitikanĩtie waganu, na rũruka rũa andũ eki naĩ; mwĩ ciana itũire ithũkagia maũndũ. Nĩmatirikĩte Jehova, makamena Ũcio Mũtheru wa Isiraeli, makamũhutatĩra, magacoka na thutha.Nĩ kĩ gĩgĩtũmaga mwende kũhũrũo, mũgĩkĩrĩrĩria kũrema? Mũtwe wothe nĩ mũrũaru, na ngoro yothe ĩkaringĩka.Kwarũma ikinya nginya o mũtwe-rĩ, hatirĩ handũ hagima; no nguraro theri, na mĩtunda, na ironda cia ndĩĩra; nacio ti hihire, kana ikohwo, o na kana ikororoio na maguta.Bũrũri wanyu nĩ mũkiru ihooru, namo matũũra manyu magacinwo na mwaki; thĩ yanyu nĩĩraninwo nĩ andũ a ndũrĩrĩ o mũkĩonaga, ĩgakira ihooru o ta ĩng’aũranĩtio nĩ andũ a kũngĩ.Nake mwarĩ wa Zayuni atigĩtwo wiki o ta gĩthũnũ kĩrĩ mũgũnda wa mĩthabibu, o na kana ta kanyũmba karĩ mũgũnda wa marenge, kana itũũra rĩthiũrũrũkĩirio nĩ thũ ciendete kũrĩtunyana.Guca Jehova, Mũnene wa Ita, aatũtigĩirie tũtigi tũnini mũno twa andũ-rĩ, tũngĩtuĩkĩte ta Sodomu, na tũkahaanana na Gomora.Ta iguai ndũmĩrĩri ya Jehova, inyuĩ mwathanaga Sodomu, na mũtege matũ mũigue kĩrĩra kĩa Ngai witũ, inyuĩ andũ a Gomora.Magongona macio mũndutagĩra maingĩ-rĩ, nĩ ma kĩ? Ũguo nĩguo Jehova ekũũria. Nĩnjiganĩtwo nĩ mahaki ma njino ma ndũrũme, o na ngaiganwo nĩ maguta ma nyamũ cia gĩcegũ; ndikenagĩra thakame ya ndegwa, kana ya tũtũrũme, o na kana ya thenge.Nũ ũmwathĩrĩirie gwĩkaga ũguo rĩrĩa mũũkĩte kwĩonania mbere yakwa, mũkĩrangaga nja cia nyũmba-inĩ yakwa?Tigagai gũcoka kũrehe mahaki ma tũhũ; ũbumba no kĩndũ kĩa magigi harĩ niĩ, na mĩcemanio yanyu ya karũgamo-inĩ ka mweri, na ya mũthenya wa thabatũ, o na ya ciathĩ iria njathane, ndingĩhotana nayo; no cia waganu itũngano cianyu icio nyamũre.Ngoro yakwa nĩĩthũire mĩcemanio yanyu ya karũgamo-inĩ ka mweri, o na ciathĩ cianyu iria njathane. Maũndũ macio nĩma’thĩnagia; ndingĩmakirĩrĩria, nĩ ũndũ nĩma’nogagia.Hĩndĩ ĩrĩa mũrĩambararagia moko manyu na igũrũ, nĩndĩrĩmũhithaga maitho makwa ndige kũmuona; ĩĩ, ti-itherũ, hĩndĩ ĩrĩa mũrĩhoyaga mahoya maingĩ, ndirĩmũiguaga; amu moko manyu maiyũrĩtwo nĩ thakame.Wĩthambei mwĩtherie, mũgĩthengie ũũru wa ciĩko cianyu, ndige kũwona; tiganai na ũũru,mwĩrute gwĩkaga wega; thingatagai cira wa kĩhooto, na mũherithagie arĩa mahinyanagĩrĩria; tuagai cira wa ciana cia ngoriai na kĩhooto, na mũthaithanagĩre mũtumia wa ndigwa.Rĩu-rĩ, gĩũkei tũcire; ũguo nĩguo Jehova ekuuga. O na harĩa mehia manyu matunĩhĩte ta gakarakũ-rĩ, nĩmagathera o ta ira; o na maatuĩka matunĩhĩte o ta thakame, nĩmakerũha o ta guoya wa ng’ondu.Mũngĩnjigua na mũnjathĩkagĩre, nĩmũrĩrĩaga indo ciothe iria njega cia thĩ;no mũngĩrega mũcoke mũneme-rĩ, mũkaninwo na rũhiũ rũa njora; nĩ ũndũ nĩ kanua ka Jehova koiga ũguo.Hĩ! Kaĩ itũũra rĩrĩa rĩĩhokeku nĩrĩtuĩkĩte ta mũmaraya-ĩ! Na nĩrĩo rĩaiyũrĩte ũtuanĩri cira na kĩhooto! Ũthingu nĩguo watũire thĩinĩ warĩo, no rĩu nĩ oragani me kuo!Betha yaku ĩtuĩkĩte o nganga theri, o nayo ndibei yaku ĩgatukanio na maĩ.Anene aku o nao nĩ kũrema maremete, magatuĩka a thiritũ ya aici; o mũndũ wao endaga ihaki, na akerirĩria ngukumio; andũ acio-rĩ, matituagĩra ciana cia ngoriai cira na kĩhooto, o nake mũka wa ndigwa ndangĩrekwo akinyie cira wake harĩ o.Tondũ ũcio, Mwathani witũ, o we Jehova Mũnene wa Ita, Hoti ya Isiraeli, egũkiuga atĩrĩ, Hĩ! Nĩ kwĩaũra ngeaũra mũrigo harĩ thũ ciakwa, o na ndĩĩrĩhĩrie harĩ amuku akwa;na nĩngakũhũgũrĩra guoko gwakwa, ngũtherie ũthirũo nĩ nganga ciaku ciothe, na kĩrĩa gĩothe wĩ nakĩo gĩtarĩ gĩtheru nĩngagĩtheria.Na rĩrĩ, atua-cira aku ngatũma macoke gũtuĩka o ta ũrĩa maatariĩ rĩa mbere, o na arĩa makũheaga kĩrĩra matuĩke o ta ũrĩa maatariĩ kĩambĩrĩria-inĩ; nawe ũgacoka gwĩtagwo itũũra rĩa ũthingu, o itũũra rĩĩhokeku.Na rĩrĩ, Zayuni rĩkahatũrũo na cira wa kĩhooto, o nao andũ arĩo, arĩa magakorũo macokete kuo, mahatũrũo na ũthingu.No rĩrĩ, aagarari-watho, na ehia, makaninanĩrio hamwe, o nao andũ arĩa matirikĩte Jehova nĩ kũhukio makahukio.Nĩ gũkorũo nĩmũgaconoka nĩ ũndũ wa mĩgandi ĩrĩa mweriragĩria, o na mũkorũo nĩ njono nĩ ũndũ wa mĩgũnda ĩrĩa mwĩthurĩire.Nĩ ũndũ mũgatuĩka o ta mũgandi ũrĩa ũhohete mathangũ, o na ta mũgũnda ũrĩa ũtarĩ muunithĩrie maĩ.O nake mũndũ ũrĩa wĩ na hinya agatuĩka o ta mbutha ya ũguta, na wĩra wake ũtuĩke o ta thandĩ; nĩakarĩrĩmbũkanĩrio hamwe naguo, na kwage wa kũmagiria mahĩe.ŨYŨ nĩguo ũhoro ũrĩa Isaia, mũrũ wa Amozu, onire ũkoniĩ Juda na Jerusalemu.Nĩgũgakinya atĩrĩ, atĩ matukũ ma kũrigĩrĩria, kĩrĩma kĩrĩa nyũmba ya Jehova yakĩtwo nĩgĩgatũũgĩrio na igũrũ, gĩkĩrũke tũcũmbĩrĩ twa irĩma iria ingĩ, na gĩtũũgĩrio gĩkĩrũke ithũngũri iria ingĩ; nacio ndũrĩrĩ ciothe nĩkuo ikomokagĩra.Na irĩndĩ nyingĩ nĩigathiĩ kuo ikiugaga ũũ: Ũkai twambate kĩrĩma-inĩ kĩa Jehova, tũthiĩ nyũmba ya Ngai wa Jakubu, atũrute mĩthiĩre yake, na ithuĩ tũthiage na njĩra ciake; nĩ gũkorũo Zayuni nĩgũkoima ũtaarani, o naguo ũhoro wa Jehova ũhunje uumĩte Jerusalemu.Nake nĩagatuithanagia ndũrĩrĩ macira, na arũithie irĩndĩ nyingĩ; nacio icoke gũtura hiũ ciacio cia njora ituĩke hiũ cia mĩraũ, o namo matimũ ma cio matuĩke hiũ cia gũceha mĩtĩ. Hĩndĩ ĩo gũtirĩ rũrĩrĩ rũgacoka gũcomorera rũrĩrĩ rũrĩa rũngĩ rũhiũ rũa njora, o na kana ndũrĩrĩ icoke kwĩĩgithia mbaara rĩngĩ o na rĩ.Atĩrĩrĩ, inyuĩ andũ a nyũmba ya Jakubu, ũkai tũthiage tũmũrĩkĩirũo nĩ ũtheri wa Jehova.Nĩ gũkorũo Wee nĩwatiganire na andũ aku, o acio a nyũmba ya Jakubu, nĩ ũndũ marũmĩtie mũno mĩtugo ya mwena wa irathĩro, na magatũũra maragũragĩra andũ ta Afilisiti, ningĩ nĩmatumaga ndũgũ na ciana cia andũ a kũngĩ.Bũrũri wao nĩũiyũrĩtwo nĩ betha na thahabu, na mĩthithũ yao ndĩrĩ hingo ĩngĩthira; ningĩ bũrũri wao ũkaiyũrũo nĩ mbarathi, na ngari ciao cia ita itingĩtarĩka.O na ningĩ bũrũri wao ũiyũrĩtwo nĩ mĩhianano ya kũhoyũo, nao nĩmaturagia ndu makahoya indo iria marutĩire wĩra na moko mao o ene, o icio ciũmbĩtwo na ciara ciao.Nake mũndũ ũrĩa ũtarĩ igweta nĩ kũinamanio ainamanĩtio, na ũrĩa wĩ igweta akanyihio, nĩ ũndũ wee ndũngĩmohera.Tonya rũaro-inĩ rũa ihiga, wĩhithe rũkũngũ-inĩ, weherere kĩguoyohanio kĩa Jehova, o na riri wa ũrĩa ekĩrĩirũo.Mũndũ wa maitho ma rũng’athio nĩakanyihio, naguo mwĩono wa andũ nĩ kũinamanio ũkainamanio; na Jehova wiki nowe ũgatũũgĩrio mũthenya ũcio.Amu-rĩ, Jehova Mũnene wa Ita nĩakagĩa na mũthenya wake wa gũũkĩrĩra mwĩtĩo wothe, na mwĩĩkĩrĩro, o na mwĩtũũgĩrio, namo nĩmakanyihio mothe;na okĩrĩre mĩtarakwa yothe ya Lebanoni ĩrĩa ĩraihĩte na igũrũ ĩkaneneha mũno, o na mĩgandi yothe ya Bashani;o na okĩrĩre irĩma ciothe iria ndaya na igũrũ, o na ithũngũri ciothe iria ndũũgĩru;o na okĩrĩre mĩthiringo yothe ya nyũmba ndaya mũno na igũrũ, o na thingo ciothe iria ciakĩtwo cia kũiriga mũciĩ;o na okĩrĩre marikabu ciothe cia Tarishishi, o na indo ciacio ciothe cia kĩĩrorerũa.Naguo mwĩtũũgĩrio wa andũ a gũkũ thĩ nĩũkainamanio, o na mwĩono wao nĩũkanyihio o naguo; Jehova wiki nowe ũgatũũgĩrio mũthenya ũcio.Nayo mĩhianano ya kũhoyũo nĩĩgathenga, ĩthire biũ.Nao andũ nĩ gũtonya magatonya ngurunga-inĩ cia ndwaro cia mahiga, o na mĩthongorima-inĩ ya thĩ, meherere kĩguoyohanio kĩa Jehova, o na meherere riri wake wa ũrĩa ekĩrĩirũo, hĩndĩ ĩrĩa akaarahũka athingithie thĩ na hinya.Mũthenya ũcio-rĩ, mũndũ agaikagĩria huko o na huhu mĩhianano yake ya betha, o na mĩhianano yake ya thahabu, ĩrĩa aathondekeirũo nĩ andũ amĩhoyage,acoke agĩtonye ngurunga-inĩ cia ndwaro cia mahiga, o na mĩatũka-inĩ ya mahiga marĩa maatũkangĩte, nĩ getha eherere kĩguoyohanio kĩu kĩa Jehova, o na eherere riri wake wa ũrĩa ekĩrĩirũo, hĩndĩ ĩo akaarahũka athingithie thĩ na hinya.Tiganai na andũ a gũkũ thĩ, tondũ mĩhũmũ yao ya muoyo no ya marima-inĩ mao ma maniũrũ: nĩ ũndũ-rĩ, monagwo ta marĩ bata na njĩra ĩrĩkũ hihi?Nĩ ũndũ atĩrĩ, Mwathani, Jehova Mũnene wa Ita, nĩekwehereria andũ a Jerusalemu, o na a Juda, kĩrĩa kĩmatiiragĩrĩra, o na rũthanju rũrĩa metirimagia naruo, naguo ũguo nĩ ta kuuga amehererie mwĩhoko wothe wa irio na maĩ;o na amehererie mũndũ o wothe wĩ hinya, na mũndũ wa ita, na mũciri, na mũnabii, na mũragũri, na mũthuri wa kĩama,na mũnene wa athigari mĩrongo ĩtano, na mũndũ ũrĩa mũtĩĩku, na mũheani kĩrĩra, na mũthingi wa ithitũ, o na mũndũ mũgo mũũgĩ.Ciana nĩcio ngatua anene ao, na maathagwo nĩ tũkenge.Ningĩ andũ nĩmakahinyĩrĩrio, o mũndũ ahinyagĩrĩrio nĩ ũrĩa ũngĩ, na ningĩ o mũndũ ahinyagĩrĩrio nĩ mũndũ wa itũũra rĩao; mwana nĩakang’athĩria mũthuri wa kĩama, o nake mũndũ ũrĩa ũtarĩ itarĩri okĩrĩre mũndũ ũrĩa mũtĩĩku.Na rĩrĩ, mũndũ angĩkanyita mũrũ wa ithe arĩ gwa ithe mũciĩ, amwĩre ũũ: Atĩrĩrĩ, wee wĩ na nguo, tuĩka mũtwathi, na ũreke kũndũ gũkũ kwanangĩtwo kũgĩe watho-inĩ waku-rĩ,mũthenya ũcio nĩ kwanĩrĩra akaanĩrĩra oige atĩrĩ, Ndigũtuĩka mũhonania, nĩ gũkorũo gwakwa mũciĩ gũtirĩ irio, o na kana nguo; mũtikũndua mwathi wa kĩrĩndĩ.Amu Jerusalemu nĩ kũmomore, nakuo Juda gũkaanangĩka, nĩ gũkorũo mĩario ya nĩmĩ ciao, o na maũndũ marĩa mekaga, no ma gũũkĩrĩra Jehova, nĩguo mathirĩkie maitho make macio me riri makĩonwo.Nakĩo gĩthiithi kĩao nĩkĩo kĩonanagia ũrĩa matariĩ, gĩkamoimbũra, na mehia mao makoimbũka o ta ma Sodomu, na matimahithe. Kaĩ ngoro ciao irĩ na haaro-ĩ! Nĩ gũkorũo nĩo merehereire ũũru o ene.Ha ũhoro wa mũndũ ũrĩa mũthingu-rĩ, ugai atĩ nĩakagaacĩra, nĩ gũkorũo arĩa athingu makarĩaga maciaro ma maũndũ mao marĩa maaneka.Hĩ! Kaĩ mũndũ ũrĩa mwaganu arĩ na haaro-ĩ! Ũcio nĩ kuona akona ũũru, nĩ gũkorũo mũcara ũrĩa ũringaine na wĩra wa moko make noguo akaheo.Naho ha ũhoro wa andũ akwa-rĩ, ciana nĩcio imahinyagĩrĩria, na magaathagwo nĩ andũ-a-nja. Atĩrĩrĩ, wee rũrĩrĩ rũakwa, andũ arĩa magũtongoragia nĩo makũhĩtithagia, na magathũkia mĩthiĩre ĩrĩa ũthiaga nayo.Jehova nĩ mwarahũku nĩguo arũanĩrĩre, na akarũgama acirithie ndũrĩrĩ.Jehova nĩwe ũkagwata gũcirithia athuri a andũ ake, o na anene ao, amere atĩrĩ, Inyuĩ nĩ inyuĩ mũrĩĩte mũgũnda wene wa mĩthabibu, o nacio indo iria mũtahĩte athĩni irĩ nyũmba cianyu.Atĩrĩrĩ, mũhehenjaga andũ akwa na mũkamendeera mothiũ ma arĩa athĩni nĩ ũndũ kĩ? Ũguo nĩguo Mwathani, Jehova Mũnene wa Ita ekũũria.O na ningĩ atĩrĩ, Jehova oigĩte ũũ: Atĩrĩrĩ, tondũ wa ũrĩa airĩtu a Zayuni marĩ a mwĩĩkĩrĩro, na mathiaga magucĩtie ngingo, na makagĩa na uuhi wa maitho, na magathiĩ magĩkinyaga na raarĩ, na magĩcingiragia njingiri cia magũrũ mao-rĩ,Mwathani nĩagatũma airĩtu acio a Zayuni magĩe na kĩronda ruototia-inĩ rũao, ningĩ Jehova amaguũrie iraĩro ciao.Mũthenya ũcio-rĩ, Mwathani nĩagathengia riri wa nyarũrũng’a ciao, na ciũma ciao cia mĩtwe, na mathaga marĩa mehacĩte ta mweri,na ndebe ciao cia matũ, na ituro cia moko, na mabuibui mao,o na itambaya ciao cia mĩtwe, na irengeri cia magũrũ, na mĩĩhotoro, o na tũthandũkũ twa maraciĩ na ithitũ cia riri,na icũhĩ cia ciara o na cia maniũrũ,na nguo ciao cia gũthiĩ gĩathĩ-inĩ, na iria ndaya, na marĩthũ, o na tuondo twao twa riri,na icicio cia kwĩrora, na nguo cia gatani njega, o na iremba ciao, na matama mao ma ũthiũ.Na nĩgũgakinya atĩrĩ, atĩ ithenya rĩa mahuti marĩa manungaga wega, no indo mbuthu ikoneka ho, narĩo ithenya rĩa mwĩhotoro mwega hagĩe mũhĩndo, narĩo ithenya rĩa njuĩrĩ njikie hagĩe kĩhara, narĩo ithenya rĩa nguo ya gĩthũri hagĩe tama wa ikũnia, narĩo ithenya rĩa ũthaka wa mwĩrĩ hagĩe gũcinanwo na ruoro.Andũ aku arũme magaitwo thĩ na rũhiũ rũa njora, nao andũ aku arĩa marĩ hinya maninĩrũo ita-inĩ.O nacio ihingo-inĩ cia Zayuni nĩgũgacakayũo na kũrĩrũo, narĩo itũũra rĩu rĩgatigwo o ro ũguo rĩkirĩte ihooru, o na rĩikare o rĩmomoretwo rĩkagũithio thĩ.Mũthenya ũcio-rĩ, andũ-a-nja mũgwanja makanyita mũndũ mũrũme ũmwe, mamwĩre atĩrĩ, Tũrĩrĩaga o irio ciitũ ithuene, na twĩhumbage o nguo ciitũ ithuene; wee reka o twĩtanagio nawe, ũtwehererie rũmena rũrĩa tũmenetwo.Mũthenya ũcio-rĩ, thuuna ĩrĩa ya Jehova nĩĩgathakara na ĩgĩe riri, o namo maciaro ma thĩ nĩmakonagwo marĩ mega, na nĩmakaagĩra mũno nĩ ũndũ wa kũguna andũ arĩa mahonoketio a Isiraeli.Na nĩgũgakinya atĩrĩ, atĩ mũndũ ũrĩa ũgakorũo atigĩtwo Zayuni, o nake ũrĩa ũgakorũo atigarĩte kũu Jerusalemu, agetagwo mwamũre, nake nĩ ũrĩa wothe wandĩkĩtwo wa arĩa maathĩrĩirio gũtũũra muoyo kũu Jerusalemu,o hĩndĩ ĩrĩa Mwathani agakorũo athambĩtie gĩko kĩrĩa kĩũru kĩa airĩtu a Zayuni, o na akorũo ahorohetie thakame ĩrĩa yaitirũo Jerusalemu, yume kuo thĩinĩ, na ũndũ wa gũtuanĩra cira na kĩhooto, o na gũcinana, ta arĩ kĩhuhũkanio ahuhũkanĩtie.Na rĩrĩ, Jehova nĩagatũma itu o na ndogo igĩe mũthenya igũrũ rĩa kũndũ guothe kũrĩa gũikarĩtwo nĩ andũ kĩrĩma-inĩ kĩu gĩa Zayuni, na kũrĩa kũũnganĩtwo; ningĩ atũme rũrĩrĩmbĩ rũa mwaki rũakane o kũu igũrũ ũtukũ; na igũrũ rĩa riri ũcio wothe gũkaarũo ta arĩ hema.Ũguo nĩguo hagakĩgĩa gĩthũnũ gĩa kũrehe kĩĩruru mũthenya nĩ ũndũ wa ũrugarĩ wa riũa, na handũ ha kũũrĩra na ha kwĩgitia kĩhuhũkanio kĩa rũhuho o na mbura.TA REKA nyinĩre ũrĩa mwendwa wakwa rũĩmbo rũake, ũcio nyendete mũno, rũkoniĩ mũgũnda wake wa mĩthabibu. Ũcio mwendwa wakwa aarĩ na mũgũnda wa mĩthabibu kĩrĩma-inĩ handũ hanoru mũno,nake akĩũthiũrũrũkĩria mũtaro, akĩũngania mahiga mothe marĩa maarĩ kuo, akĩmate, agĩcoka akĩhanda mũthemba wa mũthabibu ũrĩa mwega gũkĩra ĩrĩa ĩngĩ, agĩgĩaka mũthiringo wa nyũmba ndaya na igũrũ o kũu gatagatĩ kaguo, akĩenja handũ ha kũhihĩra thabibu kũu thĩinĩ waguo; agĩgĩikara ehokete atĩ mũgũnda ũcio nĩũgaciara thabibu njega; no rĩrĩ, waciarire o thabibu-cia-gĩthaka.Rĩu-rĩ, inyuĩ andũ aya mũtũũraga Jerusalemu, o na inyuĩ andũ a Juda, ta tũtuithaniei cira, niĩ na mũgũnda ũcio wakwa wa mĩthabibu.Atĩrĩrĩ, nĩ ũndũ ũrĩkũ ũngĩagĩĩkirũo mũgũnda ũcio wakwa wa mĩthabibu itaakĩwĩkire? Kũngĩkorũo nĩ ũguo-rĩ, wagĩciarire thabibu-cia-gĩthaka nĩkĩ, na niĩ ndũire ndĩĩhokete atĩ nĩũgaciara thabibu njega?Atĩrĩrĩ, rĩu ta kĩrekei ndĩmwĩre ũrĩa ngwĩka mũgũnda ũcio wakwa wa mĩthabibu; nĩ kweheria ngweheria rũgiri rũaguo, ndĩũrĩithie, njoke ’tharie rũirigo rũaguo, ũrangwo na magũrũ,ndĩũtige wanangĩkĩte. Naguo ndũgacoka gũcehwo mĩtĩ yaguo, kana ũrĩmwo, no nĩ kũmera ũrĩmeraga mĩtĩ ya mĩigua na rĩa ta cong’e; ningĩ njathane njĩre matu atĩ mbura ndĩkanauurĩre.Nĩ gũkorũo mũgũnda wa mĩthabibu ũrĩa wa Jehova Mũnene wa Ita nĩguo nyũmba ya Isiraeli, nao andũ a Juda nĩo mũtĩ ũrĩa mwega ekenagĩra nĩguo. Nake ehokaga atĩ nĩarĩonaga cira wa kĩhooto; no rĩrĩ, ũhoro wa kũhinyanĩrĩria noguo onaga. Ningĩ akehoka atĩ nĩekuona ũthingu; no rĩrĩ, kĩrĩro nokĩo aiguaga.Hĩ! Kaĩ andũ arĩa maikaraga makĩingaingĩhagia nyũmba ciao marĩ na haaro-ĩ, o acio mongagĩrĩra mĩgũnda yao nĩguo ĩnyitane ta ĩrĩ ũmwe o nginya hakaaga handũ ha gũtigĩria arĩa angĩ, nĩguo magĩtũũre marĩ oiki kũu bũrũri ũcio!Jehova Mũnene wa Ita nĩwe wanjarĩirie, ngĩĩiguĩra na matũ makwa niĩ mwene, akĩnjĩra ũũ: Ti-itherũ nyũmba nyingĩ nene na ikaagĩra igatigwo ikirĩte ihooru, ciagĩte andũ a gũciikara.Nĩ ũndũ-rĩ, mũgũnda wa eka ikũmi wa mĩthabibu, uumithio waguo ũrĩtuĩkaga o ta mbathi ĩmwe, nacio mbeũ cia kori ĩmwe, uumithio wacio ũrĩtuĩkaga o eba ĩmwe.Hĩ! Kaĩ andũ arĩa marokaga gũũkĩra rũcinĩ tene nĩguo makahang’ĩre njohi, mamĩnyue mũno, marĩ na haaro-ĩ! O acio maikaraga gũgakũra o nginya rĩrĩa marĩrũndwo nĩ ndibei.Inanda iria nene cia mũgeto, o na iria nyinyi, nĩcio cionekaga maruga-inĩ mao, na tũhembe, na mĩtũrirũ, hamwe na ndibei; no matirũmbũyagia wĩra wa Jehova, kana mageciria maũndũ marĩa mekagwo na moko make.Tondũ ũcio andũ akwa nĩ atahe, nĩ kwaga kũmenya maũndũ, na andũ ao arĩa atĩĩku nĩ ahooteku nĩ ng’aragu, na ikundi nyingĩ thĩinĩ wao ikahooteka nĩ nyota.Tondũ ũcio Kwa-Ngoma nĩkwĩaramĩtie nĩ ũndũ wao, ta gwathamĩtie kanua gakuo gũtekũgerera; naguo riri wao wa ũrĩa mekĩrĩirũo, o na kũingĩha kũrĩa maingĩhĩte, o na ngothogotho ya inegene rĩao-rĩ, maũndũ macio mothe nĩmaikũrũkĩte magatonya kuo, hamwe na mũndũ o wothe wao ũrĩa mũkeni.Tondũ ũcio mũndũ ũrĩa ũtarĩ mũnene aikaraga e mũinamanie, o nake ũrĩa mũnene akanyihanyihio, naruo rũng’athio rũa maitho ma andũ arĩa etĩi rũkanyihio;no rĩrĩ, Jehova Mũnene wa Ita, nĩwe mũnenehie nĩ ũndũ wa ũrĩa atuanagĩra cira na kĩhooto, nake Mũrungu, o we Ũrĩa Mũtheru, nĩwe ũgũtũũra onagwo e mũthingu kũna kũna.Hĩndĩ ĩo tũgondu nĩtũkarĩithagio o harĩa he na ũrĩithio, o nakuo kũndũ kũrĩa kwanangĩku kwa andũ arĩa aaramu nĩkuo oki makarĩithagia ndũru ciao.Hĩ! Kaĩ andũ arĩa magucagia ũũru na mĩhĩndo ya maũndũ ma tũhũ marĩ na haaro-ĩ! O acio magucagia mehia na mĩkanda ya ngari,na makoigaga atĩrĩ, Ndakĩhĩkĩrĩrie wĩra wake aũrute narua nĩ getha tũwone! O namo maũndũ marĩa Ũcio Mũtheru wa Isiraeli ataaranaga namo-rĩ, matigĩkuhĩhĩrie moke tũmamenye!Hĩ! Kaĩ andũ arĩa matuaga maũndũ moru mega, o namo marĩa mega makamatua moru, marĩ na haaro-ĩ! O acio matuaga nduma ũtheri, naguo ũtheri makaũtua nduma, ningĩ ũrũrũ makaũtua kĩndũ kĩĩ mũrĩo, nakĩo kĩrĩa kĩĩ mũrĩo magagĩtua kĩrũrũ!Hĩ! Kaĩ andũ arĩa meyonaga ta marĩ ogĩ, o nao arĩa meyonaga ta marĩ na ũmenyi wa kũbarĩrĩra maũndũ, marĩ na haaro-ĩ!Hĩ! Kaĩ andũ arĩa me hinya wa kũnyua ndibei, na makohĩgĩrĩra ũthondeki wa kĩndũ kĩrũrũ gĩa gũtũma andũ marĩwo, marĩ na haaro-ĩ!Nao nĩo matuaga mũndũ mwaganu atĩ nĩ mũthingu nĩ ũndũ wa ũrĩa mahakĩtwo, nake ũrĩa mũthingu makamũthahĩria ũthingu wake!Tondũ ũcio, o ta ũrĩa rũrĩrĩmbĩ rũa mwaki rũcinaga itira iria itigĩtwo mũgũnda ikaninwo biũ, o na ta ũrĩa nyeki ĩrĩa nyũmũ ĩgũaga thĩ yahutio nĩ rũrĩrĩmbĩ rũa mwaki-rĩ, ũguo noguo gĩtina kĩao gĩgatuĩka o ta kĩndũ kĩbuthu, o nakĩo kĩro kĩao kĩgũrũkio na igũrũ ta rũkũngũ; nĩ gũkorũo nĩmaregete watho wa Jehova Mũnene wa Ita, na makamena ndũmĩrĩri ya Ũcio Mũtheru wa Isiraeli.Tondũ ũcio marakara ma Jehova nĩmaakanĩte mokĩrĩre andũ ake, na agatambũrũkia moko amatharĩkĩre, na akamahũra; irĩma nacio igathingitha na ciimba ciao ikaaraganio njĩra gatagatĩ ta indo iteetwo. Na rĩrĩ, o na harĩa gũtariĩ ũguo-rĩ, marakara ma Jehova matirĩ marahũahũa guoko gwake no gũtambũrũkĩtio o na rĩu.Nake nĩakahanda bendera handũ igũrũ, ete ndũrĩrĩ iria irĩ kũraya mũno, aciĩte na iyũ, ciume ituri-inĩ cia thĩ; nacio ciũke iteng’erete na ihenya mũno.Thĩinĩ wacio-rĩ, gũtikagĩa mũndũ o na ũmwe ũkũnoga, kana ũkũhĩngwo; ningĩ gũtirĩ mũndũ o na ũmwe wacio ũkagwatwo nĩ toro, kana acũnge, kana mĩcibi ĩrĩa meyohete ĩregere, o na kana mĩkwa ya iratũ ciao ĩtuĩke.Nao nĩo me na mĩguĩ mĩũgĩ mũno, na mota mao mothe makagetwo; mahũngũ ma mbarathi ciao matariĩ ta ihiga rĩa nyaigĩ, namo magũrũ ma ngari ciao cia ita mathiaga o ta rũhuho.Mũthungurumo wao ũgatuĩka ta wa mũrũthi, nao magathunguruma o ta njaũ cia mĩrũthi. Ĩĩ, ti-itherũ makararama, na matahe indo mathiĩ nacio, maciinũkie kwao, na gũtikoneka wa gũcicokia.Hĩndĩ ĩo makararama o ta ũrĩa iria rĩrurumaga rĩgĩikia ndihũ; na mũndũ angĩgĩcoka kũrora bũrũri ũcio-rĩ, akona atĩ no nduma theri ĩrĩ kuo, na maũndũ ma gũthĩnania; o naguo ũtheri nĩũgathiĩkĩrĩrio nĩ matu makuo.ATĨRĨRĨ, mwaka o ũrĩa mũthamaki Uzia aakuire-rĩ, nĩguo ndonire Jehova aikarĩire gĩtĩ gĩa ũthamaki kĩigĩtwo igũrũ kũndũ gũtũũgĩru; nacio nguo ciake ikaiyũra hekarũ nĩ ũndũ wa ũrĩa ciaraihĩte.Na igũrũ rĩake hakarũgama Aserafi, o Serafi ũmwe akagĩa na mathagu matandatũ; merĩ mamo akehumba ũthiũ namo, na mangĩ merĩ akehumba magũrũ namo, na mangĩ merĩ akombũka namo.Nao o ũmwe akaanĩrĩra akera ũrĩa ũngĩ atĩrĩ, Jehova Mũnene wa Ita, nĩwe mũtheru, nĩwe mũtheru, ĩĩ, ti-itherũ, nĩwe mũtheru; thĩ yothe ĩiyũrĩtwo nĩ riri wake.Nacio itina cia hingĩro cia mĩromo ikĩenyenya nĩ ũndũ wa mũgambo wa ũcio waanagĩrĩra, nayo nyũmba ĩkĩiyũra ndogo.Niĩ na niĩ ngĩkiuga atĩrĩ, Hĩ! Kaĩ ndĩ na haaro-ĩ! Nĩ ũndũ ndirĩ ho rĩu; nĩ gũkorũo ndĩ mũndũ wĩ mĩromo ĩtarĩ mĩtheru, o na ningĩ ndũũraga thĩinĩ wa andũ matarĩ mĩromo mĩtheru; amu maitho makwa nĩmonete Mũthamaki, o we Jehova Mũnene wa Ita.Hĩndĩ ĩo Serafi ũmwe akĩũmbũka agĩũka harĩ niĩ, anyitĩte ikara rĩa mwaki na guoko, arĩrutĩte kĩgongona-inĩ na mĩĩhato;agĩkĩ’hutia kanua narĩo, akiuga ũũ: Atĩrĩrĩ, rĩrĩ nĩrĩakũhutia mĩromo, naguo ũũru waku nĩweherio, o namo mehia maku maahoroherio.Ngĩcoka ngĩigua mũgambo wa Jehova, akiuga atĩrĩ, Nũ ngũrekia, ningĩ-rĩ, nũ ũgũtũthiĩra? Hĩndĩ ĩo ngĩkiuga atĩrĩ, Niĩ ũyũ haha; ta ndekia arĩ niĩ.Nake akiuga atĩrĩ, Thiĩ ũkere andũ aya atĩrĩ, Tũũrai o mũiguaga, na mũtikanamenye ũndũ; na mũtũũre o muonaga, na mũtikanakuũke.Tũma ngoro cia andũ aya ikingitane, na matũ mao magĩe njiika maage kũigua, na more maitho; matikone na maitho, kana maigue na matũ, o na kana mamenye na ngoro, macoke magarũrũke, mahonio.Hĩndĩ ĩo ngĩgĩcoka ngĩũria atĩrĩ, Mwathani, nĩ nginya hĩndĩ ĩ? Nake akĩnjokeria atĩrĩ, Nĩ nginya hĩndĩ ĩrĩa matũũra magakorũo maanangĩkĩte, makaaga andũ mamatũũrĩte, o nacio nyũmba ikorũo ĩtarĩ mũndũ, na bũrũri ũkorũo wanangĩkĩte o kwanangĩka biũ,nake Jehova akorũo arindũrithĩtie andũ, akamatwara kũraya mũno, na maganjo makorũo maingĩhĩte bũrũri-inĩ.Na rĩrĩ, o na kũngĩkorũo gwĩ gacunjĩ ga ikũmi gatigarĩte-rĩ, o nako nigakaninwo biũ; no rĩrĩ, o ta ũrĩa mũceneni na mũgandi ĩtigaragio itina ciayo hĩndĩ ĩrĩa yagũithio-rĩ, ũguo noguo rũciaro rũrĩa rũamũre rũgatigario gĩtina kĩaruo.NA GŨGĨKINYA atĩrĩ, atĩ matukũ ma Ahazu, mũrũ wa Jothamu wa Uzia, mũthamaki wa Juda-rĩ, Rezini, mũthamaki wa Suriata, na Peka wa Remalia, mũthamaki wa Isiraeli, makĩambata mathiĩ Jerusalemu makarĩtharĩke; no nĩmaaremirũo nĩ kũrĩhoota.Nao andũ a nyũmba ya Daudi magĩkĩheo ũhoro ũcio makĩĩrũo atĩrĩ, Andũ a Suriata nĩmeturanĩire na a Efiraimu. Nayo ngoro ya Ahazu, o na ngoro cia andũ ake, ikĩinaina o ta ũrĩa mĩtĩ ya kĩrĩti ĩinainagio nĩ rũhuho.Hĩndĩ ĩo Jehova agĩkĩĩra Isaia atĩrĩ, Ta umagara wee mwene, mwĩ na mũrũguo Sheari-jashubu, ũgatũngane na Ahazu o kũu mũthia-inĩ wa mũtaro ũrĩa uumĩte karia-inĩ ka rũgongo igũrũ, o njĩra-inĩ ya gĩtwari ya gũthiĩ gĩthaka kĩa mũthambia nguo,ũmwĩre atĩrĩ, Wĩmenyerere na ũikare ũkindĩirie; na ndũgetigĩre, kana ũreke ngoro yaku yũrũo nĩ hinya nĩ ũndũ wa tũmĩthia tũu twĩrĩ twa icinga igũtoga ndogo; ndũkanetigĩre marakara marĩa meĩ ma Rezini na ma Suriata, o na ma mũrũ wa Remalia.O na harĩa Suriata me na Efiraimu, o na mũrũ wa Remalia, maciranĩire magwĩke ũũru, makoiga atĩrĩ,Rekei twambate tũkahũrane na Juda, tũkũnyarire, tũtharie handũ tũtonye kuo, tũcoke tũtue mũrũ wa Tabeeli mũthamaki wa gũthamaka kuo-rĩ,Mwathani Jehova ekuuga ũũ: Atĩrĩrĩ, ũhoro ũcio ndũngĩrĩĩra, o na kana ũkinye.Nĩ gũkorũo itũũra rĩrĩa inene rĩa Suriata nĩ Dameski, na mũnene wa Dameski nĩ Rezini; na rĩrĩ, mũira wa mĩaka mĩrongo ĩtandatũ na ĩtano ĩthire-rĩ, andũ a bũrũri wa Efiraimu nĩ kũhehenjwo makahehenjwo, na matigacoka gũtuĩka rũrĩrĩ;ningĩ itũũra rĩrĩa inene rĩa Efiraimu nĩ Samaria, na mũnene wa Samaria nĩ mũrũ wa Remalia. Mũngĩaga gwĩtĩkia-rĩ, ti-itherũ mũtikehanda o na atĩa.Ningĩ Jehova agĩcoka akĩarĩria Ahazu, akĩmwĩra atĩrĩ,Wĩĩtĩrie kĩmenyithia he Jehova Ngai waku, kiume kũndũ kũriku mũno, kana o igũrũ matu-inĩ.No rĩrĩ, Ahazu akiuga atĩrĩ, Ndiĩtia, kana ngerie Jehova o na atĩa.Nake Isaia agĩkiuga atĩrĩ, Ta thikĩrĩriai, inyuĩ andũ a nyũmba ya Daudi, anga mũkuona ta arĩ ũndũ mũnyinyi mũno gũtũũra mũnogagia andũ, atĩ nĩkĩo mũkwenda kũnogia Ngai wakwa o nake?Mwathani we mwene nĩakamũhe kĩmenyithia. Atĩrĩrĩ, mũirĩtu nĩakagĩa ihu, aciare kahĩĩ, agatue Imanueli.Ngorono na ũũkĩ nĩcio gakarĩaga, kaamenya kũrega ũũru, na gwĩthurĩra maũndũ mega.Amu-rĩ, kaana kau gatanamenya kũrega ũũru na gwĩthurĩra maũndũ mega, bũrũri wa athamaki acio erĩ ũthũũrĩte nĩũgathamwo ũtigwo ũtheri.Matukũ nĩmagoka marĩa Jehova agakũrehithĩrie wee mwene, o na andũ aku, o na nyũmba ya thoguo, maũndũ matarĩ moka tamo gwata mũthenya ũrĩa Efiraimu aatiganire na Juda; namo maũndũ macio makoimana na mũthamaki wa Ashuri.Na nĩgũgakinya atĩrĩ, atĩ mũthenya ũcio Jehova nĩakoigĩra ngi iria irĩ o mũthia-inĩ kũna wa njũĩ cia Misiri mĩrũri, aciĩte na iyũ, na ete njũkĩ iria irĩ bũrũri wa Ashuri.Nacio nĩ gũũka igoka ciothe ciũmbe ihũhi-inĩ iria irĩ igaragaro, o na mĩatũka-inĩ ya ndwaro cia mahiga, o na mĩigua-inĩ guothe, o na morĩithio-inĩ mothe.Mũthenya ũcio Mwathani akenjana na rũenji rũa ũhoyo, rũrĩa rũtũire mbarĩ ĩrĩa ĩngĩ ya rũũĩ rũa Farati, (naruo nĩruo mũthamaki wa Ashuri,) enjane naruo mũtwe, o nginya rũcuĩrĩ rũa kũgũrũ, ningĩ rũenji rũu rũnine nderu ciothe o gũcinina biũ.Na mũthenya ũcio nĩgũgakinya atĩrĩ, atĩ mũndũ akarĩithia o mori ĩmwe na ng’ondu igĩrĩ;na nĩgũgacoka gũtuĩke atĩrĩ, atĩ tondũ wa ũrĩa iria rĩgakorũo rĩingĩhĩte rĩrĩa igakamagwo, mũndũ ũcio akarĩaga ngorono, nĩ gũkorũo ngorono na ũũkĩ nĩcio ikarĩagwo nĩ mũndũ o wothe ũrĩa ũgatigwo atũũre bũrũri ũyũ.Na nĩgũgakinya mũthenya ũcio atĩrĩ, atĩ kũndũ kũrĩa guothe kwarĩ mĩthabibu ngiri ĩmwe ingĩendirio cekeri ngiri ĩmwe-rĩ, nĩgũgakorũo o mĩtĩ ya mĩigua, o na cong’e.Na mũndũ ũrĩa ũkagera kuo agathiaga agwete mĩguĩ na ũta, nĩ gũkorũo bũrũri ũcio wothe ũkaiyũra mĩtĩ ĩo ya mĩigua o na cong’e.Nacio irĩma ciothe iria ciacimbagwo na macembe tene kũrĩa gũtetigagĩrũo mĩtĩ ĩo ya mĩigua na cong’e-rĩ, gũgatuĩka o gwa kũrĩithagio ng’ombe, na gwa kũrangagwo nĩ ndũru cia mbũri.NINGĨ Jehova akĩnjĩra atĩrĩ, Wĩyoere kĩbaũ kĩnene, wandĩke igũrũ rĩakĩo na mwandĩkĩre ũrĩa ũhũthĩire kwandĩkwo nĩ andũ, wandĩke ũũ: Maheri-shalali-hashi-bazu;na niĩ ngĩkĩĩyoera aira ehokeku a kuona ũhoro ũcio, nao nĩ Uria mũthĩnjĩri-Ngai, na Zekaria wa Jeberekia.Thutha wa ũguo niĩ, mũnabii, ngĩkĩonana na mũtumia wakwa, nake akĩgĩa ihu, agĩciara kahĩĩ. Ningĩ Jehova akĩnjĩra atĩrĩ, Ta gatue Maheri-shalali-hashi-bazu.Nĩ gũkorũo o mbere kaana kau gatanamenya gwĩtana koige Baba-ĩ, kana Maitũ-ĩ, ũtonga wa Dameski, o na indo iria itahĩtwo Samaria, nĩigakorũo ithiĩtwo nacio, ikaigwo mbere ya mũthamaki wa Ashuri.Ningĩ Jehova akĩnjarĩria o rĩngĩ, akĩnjĩra atĩrĩ,Kuona atĩ andũ aya nĩmaregete maĩ ma Shilo, marĩa mathereraga mahoreire, magagĩkenera Rezini na mũrũ wa Remalia-rĩ,atĩrĩrĩ, Mwathani nĩekũmarehithĩrie maĩ ma rũũĩ rũa Farati, marĩa me hinya na makaingĩha, namo nĩ mũthamaki wa Ashuri o na riri wake wothe; nake nĩagathiĩ aiyũire mĩtaro yake yothe, o na oine o kuuna.Ningĩ akaharũrũka akinye Juda, akũiyũre guothe, na akũhĩtũke, akũiyũrĩrĩre o ta akinyĩte ngingo-inĩ ciakuo; ningĩ atambũrũkie mathagu make, maiyũre bũrũri waku o nginya ituri-inĩ ciaguo cia ũrĩa waramĩte, wee Imanueli.Atĩrĩrĩ, inyuĩ andũ a ndũrĩrĩ, ta ronjai o kũronja, no nĩmũkamemendwo; o na inyuĩ andũ a mabũrũri ma kũraya inyuothe-rĩ, ta tegai gũtũ; wĩnyuei mĩthiori, na no mũkamemendwo; wĩhotorei, na no mũkamemendwo.Ta ciranĩrai, no cira ũcio nĩũkaagio bata; ariai ũhoro, no ndũkarĩĩra; nĩ ũndũ Mũrungu e hamwe na ithuĩ.Nĩ gũkorũo Jehova aa’heire ũhoro ũyũ agwatĩirie mũno, na akĩndaara ndigathiĩ na mĩthiĩre ya andũ aya, akiuga ũũ:Atĩrĩrĩ, tigai kuuga, Tũrĩ athugundĩre ũgwati, o na harĩa andũ aya othe maroiga ũũ: Tũrĩ athugundĩre ũgwati. Menyai mũgwatwo nĩ guoya ta ũrĩa ũmagwatĩte, kana mũmake nĩ ũndũ wa ũhoro ũcio.Jehova Mũnene wa Ita, nĩwe mũrĩtuaga mũtheru; na mũtue atĩ nĩwe mwagĩrĩirũo nĩ gwĩtigĩra, na atĩ nowe ũngĩmũmakia.Ningĩ nĩwe handũ hanyu haamũre ha kũũrĩra; no rĩrĩ, magatuĩka ihiga rĩa kũgũithania, o na rũaro rũa ihiga rĩa kũhĩngithania, harĩ andũ a nyũmba cia Isiraeli cierĩ, na atuĩke ta kĩana kĩa rũrigi gĩa kũnyitana, o na mũtego, harĩ andũ arĩa matũũraga Jerusalemu.Nao andũ aingĩ thĩinĩ wao nĩmakahĩngwo magũe, moinĩkange, na magwatio, manyitwo.Atĩrĩrĩ, ta kũnja mohoro macio maandĩkĩtwo ma ũtaarani ũmohe, ũmacinĩrĩre rũũri matuĩke kĩrĩra harĩ arutwo akwa.Niĩ ndĩrĩetagĩrĩra Jehova, o we ũrĩa ũhithĩte andũ a nyũmba ya Jakubu ũthiũ wake, njikarage ndĩmũcũthĩrĩirie.Atĩrĩrĩ, thĩinĩ wa Isiraeli-rĩ, nĩ niĩ, na ciana iria Jehova aa’heire, tũtuĩkĩte marũũri o na morirũ ma kũgegania moimĩte he Jehova Mũnene wa Ita, ũrĩa ũtũũraga kĩrĩma-inĩ gĩa Zayuni.Na hĩndĩ ĩrĩa magakwĩra ũũ: Atĩrĩrĩ, thiĩ ũgatuĩrie ũhoro harĩ andũ arĩa me na roho ũragũraga, o na harĩ ago arĩa maaragia na mĩgambo mĩceke makĩng’ung’uraga-rĩ, morie atĩrĩ, Githĩ ti kaba andũ marongoragie Ngai wao arĩ we? Anga nĩ wega kũragũria andũ arĩa maakuire nĩ ũndũ wa arĩa me muoyo?Nĩ kaba mũtuĩrie watho-inĩ wa Ngai, o na ũira-inĩ wake! Ũguo nĩguo o nao makoiga, maakorũo matarĩ mwĩthoko wa kũrokerũo nĩ mũnyaka.Nao nĩmakagera bũrũri ũyũ wao maiguĩte ũũru na makahũta; na nĩgũgakinya atĩrĩ, atĩ maahũta-rĩ, nĩ kũrakara makarakara marume mũthamaki wao, o na Ngai wao; namo mothiũ mao maamaroria na igũrũ,o na kana maacũthĩrĩria na thĩ, atĩrĩrĩ, no mĩnyamaro makona, o na nduma, na marundurundu moimanĩte na gũtangĩka kũnene; tondũ magakorũo maingatĩtwo makarorio nduma-inĩ ĩo ndumanu.No rĩrĩ, bũrũri ũyũ ũtũire na mĩtangĩko nĩũgatiga gũikara ta wĩ marundurundu. Mahinda ma tene-rĩ, Ngai nĩaatũmire bũrũri wa Zebuluni, o na wa Nafitali, mamenererio; no rĩrĩ, mahinda maya ma kũrigĩrĩria nĩanenehetie ngumo yamo mũno, ĩgatambũka kũrĩa guothe kũng’ethanĩire na iria, o na mũrĩmo ũrĩa ũngĩ wa Jorodani, Galili-kwa-Ndũrĩrĩ.Andũ arĩa maatũire mageraga nduma-inĩ-rĩ, nĩmonete ũtheri mũnene, o nao arĩa maatũũraga bũrũri wĩ nduma ya gĩkuũ nĩmaarĩirũo nĩ ũtheri.Wee, Ngai, nĩũtũmĩte rũrĩrĩ rũu rũingĩhe, na ũkongerera gĩkeno kĩaruo; andũ aruo makenagĩra mbere yaku, o ta ũrĩa gũkenagwo hĩndĩ ya magetha, o na ta ũrĩa andũ makenaga makĩgayana indo iria matahĩte.Nĩ gũkorũo wee nĩuunangĩte mũtĩ wa ngingo ũrĩa rũrĩrĩ rũu rũatitikithĩtio, o na ndotono ĩrĩa andũ aruo maahũragwo ciande nayo, o na rũthanju rũa mũmahinyĩrĩria, o ta ũrĩa wekire mũthenya wa Midiani.Nĩ gũkorũo indo ciothe cia mbaara cia andũ arĩa mathiaga harĩa ĩritũhĩire maciĩhumbĩte, o na nguo iria ciagagĩtio thakame-inĩ-rĩ, igatuĩka cia gũcinwo o ta irĩ ngũ.Nĩ gũkorũo nĩtũciarĩirũo kaana, tũkaheo kahĩĩ, naguo wathani ũkagĩa ciande-inĩ ciako; nako gagetagwo Mũheani-Kĩrĩra-wa-Kũgegania, Mũrungu-Mwene-Hinya, Ithe-wa-Andũ-wa-Tene-na-Tene, Mũnene-wa-Thayũ.Naguo ũhoro wa ũrĩa wathani wake ũgaikara ũkĩnenehaga, o na thayũ-rĩ, ndũrĩ hingo ũkehera gĩtĩ-inĩ gĩa ũthamaki kĩa Daudi, kana wehere ũthamaki-inĩ wake, nĩguo ũikare wĩkindĩire, na ũkehanda wega, na ũtũũre ũtiirĩrĩirũo na cira wa kĩhooto o na ũthingu, gwata rĩu nginya tene na tene. Wĩrutanĩria wa Jehova Mũnene wa Ita nĩguo ũgatũma maũndũ macio moneke.Mwathani atwarithĩirie Jakubu ndũmĩrĩri, nayo ĩgakinyĩrĩra Isiraeli.Na andũ othe nĩmakamenya ũhoro wayo, o andũ a Efiraimu, na arĩa matũũraga Samaria, o acio maaragia na rũtũrĩko na makomia ngoro ciao, makoiga atĩrĩ,Matubarĩ nĩmagũĩte, no ithuĩ tũgwaka na mahiga maicũhie; o nayo mĩkũyũ nĩĩtemetwo ĩkagũa thĩ, no ithenya rĩayo tũgwaka na mĩtarakwa.Tondũ ũcio Jehova nĩakaarahũra andũ arĩa marĩ ũthũ na Rezini makamokĩrĩre, na athugathuge amuku ao,nao nĩo Asuriata arĩa mamahĩtĩte mbere, na Afilisiti arĩa mamoimĩte na thutha, nao marĩe Isiraeli ta marĩ nyamũ yathamĩtie kanua ĩrĩane. Na rĩrĩ, o na harĩa gũtariĩ ũguo-rĩ, marakara make matirĩ marahũahũa; no rĩrĩ, guoko gwake no gũtambũrũkĩtio o na rĩu.No rĩrĩ, o na rĩu andũ matirĩ marahũgũkĩra ũcio wamahũrire, kana makarongoria Jehova Mũnene wa Ita.Tondũ ũcio Jehova nĩagatinia mũtwe, o na gĩcuthĩ, ciehere thĩinĩ wa Isiraeli, na atinie ithangũ rĩa mũnathi na itothua, o mũthenya ũmwe.Nake mũndũ ũrĩa mũkũrũ mũtĩĩku nĩwe ũtariĩ ta mũtwe wakuo, o nake mũnabii ũrĩa ũrutanaga ũhoro wa maheni nĩwe gĩcuthĩ gĩakuo.Nĩ gũkorũo atongoria a andũ aya nĩo mamahĩtithagia, o nao andũ arĩa matongoragio nĩo nĩmaninagwo.Tondũ ũcio Mwathani ndagakenio nĩ aanake ao, kana aiguĩre ciana ciao cia ngoriai tha, o na aka ao a ndigwa, nĩ gũkorũo mũndũ o mũndũ wao nĩamenete Ngai na nĩ mwĩki-naĩ, natuo tũnua twao tuothe twaragia maũndũ ma ũkĩgu. Na rĩrĩ, o na harĩa gũtariĩ ũguo-rĩ, marakara ma Jehova matirĩ marahũahũa; no rĩrĩ, guoko gwake no gũtambũrũkĩtio o na rĩu.Nĩ gũkorũo waganu ũrĩrĩmbũkĩte o ta mwaki, ũgacina cong’e o na mĩigua, ũkaminina biũ. Ĩĩ, ti-itherũ wakanĩte kũndũ kũrĩa gũtumanu kĩrĩti-inĩ, nayo ndogo yaguo ĩgathiĩ na igũrũ ta matu mathimbu mũno.Tondũ wa matũkũya ma Jehova Mũnene wa Ita, thĩ nĩĩcinĩtwo o gũcinwo biũ, nao andũ magatuĩka o ta ngũ cia mwaki; gũtirĩ mũndũ ũracaĩra mũrũ wa nyina.Mũndũ agetharagĩra irio na mwena wake wa ũrĩo, na atũũre arĩ o mũhũtu, o na arĩage indo iria irĩ mwena wake wa ũmotho, na ndahũne; nĩ kũrĩa makerĩaga, o mũndũ erĩe nyama ya guoko gwake we mwene.Manase akarĩa Efiraimu, o nake Efiraimu arĩe Manase, nao erĩ me hamwe mokĩrĩre Juda. Na rĩrĩ, o na harĩa gũtariĩ ũguo-rĩ, marakara ma Jehova matirĩ marahũahũa; no rĩrĩ, guoko gwake no gũtambũrũkĩtio o na rĩu.Hĩ! Kaĩ andũ arĩa matuaga matuĩro matarĩ ma kĩhooto marĩ na haaro-ĩ, o hamwe na arĩa matũire maandĩkaga maũndũ ma kũhinyanĩrĩria!Mekaga ũguo nĩguo mahotomie cira wa arĩa akĩa, matigatuĩrũo cira na kĩhooto, o na matunye athĩni a andũ akwa kĩhooto kĩao, nĩguo aka a ndigwa matuĩke ta itaha rĩao rĩrĩa metahĩire, o na manyite ciana cia ngoriai na hinya ta igwatĩtwo mĩgwate!Rĩu-rĩ, mũgagĩĩka atĩa mũthenya ũrĩa mũgakorererũo, o mũthenya ũrĩa gũgakira ihooru riumĩte o kũndũ kũraya? Mũkorĩra harĩ ũ amũteithie? O naguo ũtonga wanyu-rĩ, mũkaũhithia ũ?Gũtikoneka wa gwĩka tiga o mainamĩrĩre me hamwe na andũ arĩa ohe, kana magũe thĩ thĩinĩ wa arĩa makuĩte. Na rĩrĩ, o na harĩa gũtariĩ ũguo-rĩ, marakara ma Jehova matirĩ marahũahũa; no rĩrĩ, guoko gwake no gũtambũrũkĩtio o na rĩu.ATĨRĨRĨ, Mũashuri, wee rũthanju rũrĩa njamũranaga naruo ndakarĩte, o wee thiarĩ ũrĩa ngũthanaga naguo ngwatĩtwo nĩ mathũgũta!Ngamũtũma akahũre rũrĩrĩ rũrĩa rũmenete Ngai, o na ahũre andũ arĩa matũmaga ndũkũyane, aheetwo watho wa atĩ atahane, na agwatane mĩgwate, na amarangĩrĩrie thĩ o ta ndoro ya njĩra-inĩ.Nowe ti ũguo wiki acirĩire gwĩka, kana ngoro yake ĩgatanya gwĩka o ũndũ ũcio wiki; no makĩria ũndũ ũrĩa atanyĩte na ngoro yake nĩ kũninana biũ, na ang’ũrie ndũrĩrĩ gĩkundi.Nĩ ũndũ oigaga atĩrĩ, Githĩ anene akwa othe ti athamaki?Githĩ Kalino rĩtiĩkĩtwo o ta Karikemishi? O narĩo Hamathu-rĩ, githĩ rĩtiĩkĩtwo o ta Aripadi? Narĩo Samaria githĩ rĩtiĩkĩtwo o ta Dameski?Ti-itherũ o ta ũrĩa guoko gwakwa kwĩnyitĩire mothamaki macio meigagĩra mĩhianano ya kũhoyũo, o macio maarĩ mĩhianano mĩacũhie mĩingĩ kũrĩ ĩrĩa ya Jerusalemu o na ya Samaria-rĩ,githĩ ndigagĩĩka Jerusalemu na mĩhianano yarĩo ya kũhoyũo o ta ũrĩa njĩkĩte Samaria na mĩhianano yarĩo ya kũhoyũo?Tondũ ũcio nĩgũgakinya atĩrĩ, atĩ rĩrĩa Mwathani arĩkĩtie wĩra wothe ũrĩa akarutĩra kĩrĩma-inĩ gĩa Zayuni igũrũ o na Jerusalemu-rĩ, nĩngarĩhanĩria maũndũ marĩa moimanĩte na meciria ma mwĩtĩo wa ngoro ya mũthamaki ũcio wa Ashuri, o na marĩa moimanĩte na ũrĩa eyonaga ta ekĩrĩirũo nĩ ũndũ wa ũcamba wake.Nĩ gũkorũo oigire atĩrĩ, Ũndũ ũcio ndĩwĩkĩte na hinya wa guoko gwakwa niĩ mwene, na ũũgĩ wakwa, nĩ ũndũ ndĩ mũũhĩgĩrĩru maũndũ. Mĩhaka ya andũ nĩ niĩ ndĩmĩeheretie ngamatunya mĩthithũ yao, o nao arĩa maikaragĩra itĩ cia athamaki ngamagũithia o ta ũrĩa njamba ĩĩkaga;o naguo ũtonga wa andũ-rĩ, guoko gwakwa nĩkũũhambatĩirie gũkaũnyita, o ta ũrĩa mũndũ ahambatagĩria nyũmba ya nyoni akamĩnyita, o na ta ũrĩa mũndũ acokagĩrĩria matumbĩ marĩa matirikĩtwo, ũguo noguo na niĩ njokereirie andũ a thĩ yothe. Na hatirĩ mũndũ o na ũmwe wambararĩtie ithagu, kana agatumũra kanua, kana agakunia.Ithanwa-rĩ, githĩ rĩakĩhota gwĩtĩĩra mũndũ ũrĩa ũtemaga mĩtĩ narĩo? O naguo mũthumeno-rĩ, githĩ wakĩhota kwĩneneheria mũndũ ũrĩa ũũgucagia? Kaĩ rũthanju rũngĩkĩhiũria andũ arĩa maruoyaga, kana thiarĩ woe mũndũ atakĩrĩ mũtĩ!Tondũ ũcio Mwathani, o we Jehova Mũnene wa Ita, nĩagatwarithĩria andũ ake arĩa anoru ũhĩnju, narĩo ithenya rĩa gũtũũra mahubĩtwo nĩ riri wake-rĩ, nĩ mwaki magaakĩrio wa gũcinana ũkĩrĩrĩmbũka.Ũtheri wa Isiraeli nĩguo ũgatuĩka mwaki, nake Ũrĩa wake Mũtheru arĩrĩmbũke, naguo mwaki ũcio ũcine cong’e o na mĩigua ũmĩnine biũ o mũthenya ũmwe;naguo riri wa kĩrĩti gĩake aũninũkie, hamwe na wa mũgũnda wake ũrĩa ũciaraga maciaro maingĩ, aũnine roho o na mwĩrĩ, ũhwererekere ũhuke o ta mũndũ mũrũaru.Nayo mĩtĩ ya kĩrĩti gĩake ĩrĩa ĩgatigario nĩĩkanyiha, o nginya ĩhote kwandĩkwo ũrĩa ĩigana nĩ kaana.Na nĩgũgakinya atĩrĩ, mũthenya ũcio, atĩ andũ arĩa magatigara a Isiraeli, o na arĩa magakorũo mahonokete a nyũmba ya Jakubu, matigacoka kwĩgiritania na ũcio wamahũrĩte, no makegiritania na Jehova na ma o ma, o we Ũrĩa Mũtheru wa Isiraeli.Nĩ matigari magacokerera Mũrungu ũrĩa ũrĩ hinya, o arĩa magatigara a Jakubu.Amu-rĩ, o na harĩa andũ aku a Isiraeli maingĩhĩte o ta mũthanga wa iria rĩrĩa inene-rĩ, matigari mao nomo magacoka kwao; ti-itherũ nĩgũciranĩirũo atĩ kũhukanio, naguo ũhoro ũcio wonanie atĩ itua rĩake nĩ rĩa kĩhooto ki.Nĩ ũndũ Mwathani, o we Jehova Mũnene wa Ita, nĩagatũma ithirĩro rĩoneke gũkũ thĩ guothe, rĩringaine na ũrĩa gũtuĩtwo.Tondũ ũcio Mwathani, o we Jehova Mũnene wa Ita, ekuuga ũũ: Atĩrĩrĩ, inyuĩ andũ akwa arĩa mũtũũraga Zayuni, menyai mwĩtigĩre Mũashuri, o na angĩkũgũtha na rũthanju, na oe thiarĩ wake na igũrũ akũhũre o ta ũrĩa gwekagwo Misiri.Nĩ gũkorũo nĩ kahinda kanini gatigarĩte mũninĩrũo mathũgũta makwa, namo marakara makwa mamacokerere mamanine.Ningĩ Jehova Mũnene wa Ita nĩagatũma okĩrĩrũo ahũrũo na hinya mũno, o ta ũrĩa gwekirũo rĩrĩa Amidiani moragĩirũo rũaro-inĩ rũa ihiga rũa Orebu; naruo rũthanju rũake arũtambũrũkie igũrũ rĩa iria, aruoete na igũrũ o ta ũrĩa gwekirũo Misiri.Na nĩgũgakinya atĩrĩ, mũthenya ũcio, atĩ mũrigo wake nĩũgakuuma kĩande, na mũtĩ wake wa ngingo ũkuume ngingo, naguo mũtĩ ũcio wa ngingo nĩũkaninwo nĩ ũndũ wa ũrĩa wee ũitĩrĩirio maguta.Atĩrĩrĩ, nĩokĩte agakinya Aiathu, agereire Migironi; nakuo Mikimashi nĩkuo aigĩte mĩrigo yake;nĩmahungurĩire mũkuru-inĩ, magathiĩ gũikara Geba. Rama nĩ kũinaina kũrainainwo, narĩo Gibea rĩa Saulu nĩ muunĩko wĩ kuo.Atĩrĩrĩ, wee mwarĩ wa Galimu, anĩrĩra, ũkayũrũrũke mũno! O nawe Laishi-rĩ, ta thikĩrĩria! Ningĩ o nawe Anathothu, ta amũkĩria!Madimena nĩ kũũra kwĩyũrĩirũo, ningĩ andũ arĩa matũũraga Gebimu nĩmarecokanĩrĩria more.Mũthenya o ro ũyũ wa ũmũthĩ-rĩ, ekũrũgama o kũu Nobu. Kĩrĩma kĩa mwarĩ wa Zayuni, o gĩkĩ kĩa Jerusalemu-rĩ, arakĩũgita agĩgĩthukagĩria guoko.Atĩrĩrĩ, Mwathani, o we Jehova Mũnene wa Ita, akamũcuura honge na ũndũ wĩ itua-nda, nacio njamba ciake iria irĩ ciũga ndaya itemengwo igũithio, o nao arĩa metũũgĩrĩtie manyihio.Ningĩ kĩrĩti-inĩ kũrĩa gũtumanu gũgatemengwo na kĩgera, o nakuo Lebanoni kũgũithanio nĩ ũrĩa wĩ hinya mũno.Na rĩrĩ, kĩruka-inĩ kĩa Jesii nĩhakoima mũndũ, ta arĩ we thuuna ĩcomokete mũtĩ-inĩ, na rũhonge rũu rũkoima mĩri-inĩ yake nĩrũgaciara maciaro.Roho wa Jehova nĩũgaikara ũmũhubĩte, o roho wa ũũgĩ na wa ũmenyi maũndũ, o roho wa ũtaarani na hinya, na nĩguo roho wa kũũhĩgania, na gwĩtigĩrithia Jehova;o namo maũndũ marĩa makamũkenagia makoimana na gwĩtigĩra Jehova; ningĩ ndagatuaga cira na gĩthiithi, o na kana arũithanie na ũndũ wa kũigua njukũ.No rĩrĩ, athĩni akamatuagĩra cira na ũthingu, nao arĩa ahoreri a gũkũ thĩ amarũĩrĩre na kĩhooto; na rĩrĩ, andũ a thĩ arĩa ahinyanĩrĩria akamahũra na rũthanju rũa kanua gake, o nao arĩa aaganu amorage na mĩhũmũ ya mĩromo yake.Ũthingu nĩguo ũgatuĩka mwĩhotoro wake, o naguo wĩhokeki ũtuĩke mũcibi wa njohero yake.Njũi ĩgatũũranagia na kagondu, na ngarĩ ĩkomanagie na kori, ningĩ gacaũ ka ng’ombe o na ka mũrũthi, o na kanyamũ ga gĩcegũ, tũikaranagie hamwe; na rĩrĩ, tũgatongoragio nĩ kaana kanini.Ng’ombe na nduba ikarĩaga hamwe, na tũcaũ twacio tũkomanagie hamwe, ningĩ mũrũthi ũkarĩaga nyeki o ta ndegwa.Kaana gekuonga-rĩ, gagathaakagĩra irima-inĩ rĩa nduĩra, o nako kaana karĩa gatuĩte iria gaikagie guoko gwako irima-inĩ rĩa gĩĩko.Gũtikageranwo ngero, kana kũninanwo, kũu kĩrĩma-inĩ gĩakwa kĩrĩa gĩtheru guothe, nĩ gũkorũo thĩ yothe nĩĩkaiyũrũo nĩ ũhoro wa kũmenya Jehova o ta ũrĩa maĩ maiyũrĩte iria-inĩ.Na nĩgũgakinya atĩrĩ, mũthenya ũcio, atĩ mũndũ ũcio ũkoima mĩri-inĩ ya Jesii, o we ũrĩa ũkarũgama atuĩke ta kĩbebero harĩ ndũrĩrĩ, nĩwe ũkarongoragio nĩ ndũrĩrĩ icio; naguo ũtũũro wake wonagwo ũrĩ riri.Na nĩgũgakinya atĩrĩ, mũthenya ũcio, atĩ Mwathani nĩagatambararia guoko gwake ihinda rĩa kerĩ akũũre matigari ma andũ ake, o arĩa magakorũo matigarĩte, amoimie Ashuri, na Misiri, na Patherosi, na Kushi, na Elamu, na Shinaru, na Hamathu, o na mabũrũri-inĩ marĩa me hũgũrũrũ-inĩ cia iria.Nake nĩakahandĩra ndũrĩrĩ kĩbebero, nao andũ a Isiraeli arĩa mateetwo amonganie, na acokererie andũ a Juda arĩa mahurunjũkĩte moime ituri-inĩ iria inya cia thĩ.O naguo ũiru ũrĩa ũiguĩrĩirũo Efiraimu nĩũgathira, nao andũ arĩa manyariraga Juda nĩmakaingatwo mehere; ningĩ Efiraimu ndagacoka kũiguĩra Juda ũiru, kana Juda acoke kũnyarira Efiraimu.Nao nĩmagaikũrũkanĩria ng’ongo cia Afilisiti na rũere rũa ithũĩro, na matahe ciana cia mwena wa irathĩro me hamwe, namo moko mao mamatambũrũkĩrie Edomu na Moabi, na ciana cia Amoni imaathĩkagĩre.Nakuo kũrĩa iria rĩa Misiri rĩcomokete ta rũrĩmĩ-rĩ, Jehova nĩakarĩhũithia biũ; ningĩ ainainĩrie guoko gwake igũrũ rĩa Rũũĩ rũa Farati ta arĩ rũhuho rũkũhurutana na hinya, arũgũthe, arũgayũkanie rũtuĩke tũrũũĩ mũgwanja, nĩguo andũ mahote kũrũringa matekũruta iratũ.Nakuo nĩgũkagĩa njĩra ya gĩtwari yumĩte Ashuri nĩ ũndũ wa matigari ma andũ ake, o arĩa magakorũo matigarĩte kuo, o ta ũrĩa andũ a Isiraeli moneirũo mũthenya ũrĩa maambatire moimĩte bũrũri wa Misiri.Na rĩrĩ, mũthenya ũcio-rĩ, wee nĩ kuuga ũkoiga atĩrĩ, Nĩngũgũcokeria ngatho, wee Jehova; nĩ ũndũ o na harĩa warakarĩtio nĩ niĩ, rĩu marakara nĩmagarũrũkĩte ũka’horeria.Atĩrĩrĩ, Mũrungu nĩwe ũhonokio wakwa, na nĩwe ndĩrĩĩhokaga na ndicoke gwĩtigĩra; nĩ gũkorũo JAHU JEHOVA nĩwe hinya wakwa, na nĩwe ndĩrĩinagĩra; nĩwe ũtuĩkĩte ihonokero rĩakwa.Tondũ ũcio mũgatahaga maĩ ithima cia ũhonokanio mũkenete.Ningĩ mũthenya ũcio mũkoiga atĩrĩ, Gathai Jehova; hoyagai mũkĩgwetaga rĩĩtwa rĩake; umbũrĩrai andũ maũndũ marĩa ekaga, mũkĩmeraga atĩ rĩĩtwa rĩake nĩ itũũgĩrie mũno.Inĩrai Jehova, nĩ ũndũ nĩekĩte maũndũ me ngumo nene, na mũtũme ũhoro ũcio ũmenyũo thĩ yothe.Atĩrĩrĩ, wee ũtũũraga Zayuni, anĩrĩra na mũgambo mũnene ũgũũthũke mũno, nĩ gũkorũo Ũrĩa Mũtheru wa Isiraeli, o ũcio ũrĩ thĩinĩ wanyu, nĩ mũnene mũno.ŨHORO mũritũ ũkoniĩ Babuloni, ũrĩa Isaia, mũrũ wa Amozu, onire, nĩguo ũyũ:Atĩrĩrĩ, handai kĩbebero kĩrĩma-inĩ kĩrĩa gĩtarĩ mĩtĩ: anĩrĩrai acio me hakuhĩ na mĩgambo mĩnene mũkĩmahenagĩria na moko, nĩguo matonye ihingo-inĩ cia arĩa me igweta.Nĩndĩkĩtie gwatha andũ arĩa nyamũrĩte, ngamera ũrĩa megwĩka. Ĩĩ, ti-itherũ, njamba icio ciakwa cia andũ arĩa makenagĩra ũnene wakwa, nĩndĩciĩtĩte ciĩke maũndũ nĩ ũndũ wa ũrĩa ndakarĩte.Ta thikĩrĩriai mũigue inegene rĩa kĩrĩndĩ kĩingĩ irĩma-inĩ igũrũ, o ta harĩ andũ aingĩ mũno! Iguai inegene rĩa ngũĩ, ta arĩ ndũrĩrĩ iria ithamakagĩrũo nĩ athamaki icokanĩrĩire hamwe! Nĩ Jehova Mũnene wa Ita ũronganithia itungati ciake nĩ ũndũ wa ita.Andũ acio maroka harĩ we moimĩte bũrũri wĩ kũraya, makoima o ituri-inĩ cia kũrĩa igũrũ rĩaturĩra; ĩĩ, ti-itherũ, nĩ Jehova ũroka na indo ciake cia mbaara cia mathũgũta make, nĩguo anine thĩ yothe.Ta rĩrai na kĩgi, nĩ gũkorũo mũthenya wa Jehova nĩũkuhĩhĩirie; naguo ũgoka ta arĩ ũninani uumĩte he Mwene-Hinya-Wothe.Tondũ ũcio moko mothe nĩmakaregera, na ngoro cia andũ othe iringĩke,na matuĩke nda, ningĩ magwatwo nĩ ruo na kĩeha; makagwatwo nĩ ruo o ta rũa mũndũ-wa-nja akĩrũmwo, o mũndũ wao agegio nĩ ũrĩa ũngĩ, namo mothiũ mao mahaane ta nĩnĩmbĩ cia mwaki.Atĩrĩrĩ, mũthenya ũcio wa Jehova nĩũroka, na gũtikaiguanĩrũo tha; no nĩgũkagĩwo na matũkũya na marakara meĩ mũno, namo matũme thĩ ĩkire ihooru, na manine ehia ayo biũ mamĩehere.Nĩ gũkorũo o kũu igũrũ njata cia ndũire o na iria ihenahenagia irĩ gĩtutu, itigacoka kwara na ũtheri wacio. Riũa narĩo-rĩ, nĩ nduma rĩgekĩrũo rĩkĩratha, o naguo mweri ndũkarehanĩre ũtheri waguo.Nĩ kũhũra ngahũra thĩ nĩ ũndũ wa ũũru wayo, nao andũ arĩa aaganu ndĩmaherithie nĩ ũndũ wa waganu wao, naruo rũng’athio rũa andũ arĩa etĩi nĩngarũnina, o naguo mwĩĩkĩrĩro wa arĩa me itua-nda ndĩũnyihie.Na nĩngatũma andũ a gũkũ thĩ magĩe bata gũkĩra thahabu ĩrĩa therie mũno, ĩĩ, ti-itherũ makĩre o na thahabu ĩrĩa theru mũno ya Ofiri.Tondũ ũcio nĩngatũma igũrũ rĩinaine, o nayo thĩ ĩthingithio yeherio handũ hayo, nĩ ũndũ wa matũkũya ma Jehova Mũnene wa Ita, mũthenya ũrĩa marakara make magakorũo me meĩ mũno.Na nĩgũgakinya atĩrĩ, atĩ o ta ũrĩa thwariga ĩrĩa ĩkũguĩmwo, o na mbũri iria itarĩ na mũcokereria, ciũraga-rĩ, ũguo noguo andũ acio makagarũrũka, mũndũ o mũndũ acoke kũrĩ andũ ao kĩũmbe, na mũndũ o mũndũ ore acoke bũrũri wao kĩũmbe.Nake mũndũ o wothe ũrĩa ũgakorererũo nĩagathecwo oimĩranio; ningĩ mũndũ o wothe ũrĩa ũkagwatwo mũgwate nĩakoragwo na rũhiũ rũa njora.Twana twao o natuo tũkabacanio na thĩ makĩĩonagĩra na maitho mao, na indo cia nyũmba ciao itahwo, na atumia ao magwatwo na hinya.Atĩrĩrĩ, nĩ Amedi ngaarahũra mamokĩrĩre, nao matikarũmbũiya betha, kana makenio nĩ thahabu o na atĩa.Arathani ao arĩa matungaga mota nĩo makoraga aanake ao, na matigacaĩra maciaro ma nda, kana maitho mao maiguĩre twana tha.Itũũra rĩa Babuloni rĩrĩa rĩrĩ riri gũkĩra kũndũ kũrĩa kũngĩ guothe gũthamakagwo nĩ athamaki, o rĩu rĩtũmaga Akalidei metĩe nĩ ũndũ wa ũthaka warĩo-rĩ, rĩgekwo maũndũ matariĩ o ta marĩa mekirũo Sodomu na Gomora rĩrĩa Ngai aamang’aũranirie.Itũũra rĩu rĩtigacoka gũtũũrũo o na rĩ, kana rĩikarũo nĩ andũ nginya njiarũa na njiarũa, o na kana Aarabu maambe hema ciao kuo, kana arĩithi maraarie ndũru ciao cia ũhiũ kuo.No rĩrĩ, nyamũ cia werũ nĩcio ikaraaraga kuo, na nyũmba ciao ciiyũrũo nĩ nyamũ iria igambaga mũgambĩre mũũru, na nyaga itũũrage kuo, na nokuo marimũ marĩa mahaana thenge magatũhaga.Njũi nĩcio ikagambagĩra nyũmba ciao iria nene, na mbwe igambagĩre nyũmba cia athamaki akuo iria ciakenagia maitho. Na rĩrĩ, ihinda rĩa ituĩro rĩu rĩarĩo rĩtigairie hanini rĩkinye, na matukũ marĩo matikaraihĩrĩrio.Nĩ gũkorũo Jehova nĩakaiguĩra Jakubu tha, ethurĩre Isiraeli o rĩngĩ, amacokie bũrũri wao kĩũmbe; nao ageni nĩmagetonyia thiritũ-inĩ yao, megwatanie na nyũmba ya Jakubu.Andũ a ndũrĩrĩ nĩo makamoya, mamacokie kũndũ kwao, nao andũ a nyũmba ya Isiraeli mamegwatĩre matuĩke ao, maikare o kũu bũrũri wa Jehova, nĩguo matuĩke ndungata ciao cia arũme na cia airĩtu; na rĩrĩ, nĩ gũtaha magataha andũ o arĩa maamatahĩte tene, macoke gwathaga andũ arĩa maatũire mamahinyagĩrĩria tene.Na nĩgũgakinya atĩrĩ, atĩ mũthenya ũrĩa Jehova agakwehereria kĩeha kĩrĩa ũrĩ nakĩo na mathĩna maku, na agũtigithie wĩra wa hinya ũrĩa warutithagio,nĩrĩo nawe ũkoina mũthamaki wa Babuloni thimo ĩno, uuge atĩrĩ, Hĩ, kaĩ mũndũ ũrĩa wahinyanagĩrĩria tene aanatiga kũhinyanĩrĩria-ĩ! O narĩo itũũra rĩrĩa rĩa thahabu, kaĩ rĩanahora nduma-rĩ!Jehova nĩoinangĩte mũthĩgi wa andũ arĩa aaganu, o nako karũthanju ka ũnene ka arĩa maathanaga agakoinanga;ũcio wahũraga andũ a ndũrĩrĩ na mahũra mategũtuĩkĩrĩra atũkũyanĩte, na agaatha ndũrĩrĩ na marakara-rĩ, rĩu nĩ mũnyarire inyarira rĩtangĩgirĩrĩka.Rĩu thĩ yothe nĩĩhurũkĩte, ĩkahorera, na ĩgaitĩka kũinwo.Ti-itherũ mĩthengera o na mĩtarakwa ya Lebanoni ĩragũkenerera, ĩkiugaga atĩrĩ, Gwata hĩndĩ ĩrĩa wagũithirio thĩ-rĩ, gũtirĩ mũgũithia mĩtĩ o na ũrĩkũ ũrĩ woka gũtũũkĩrĩra.Kũndũ kwa ngoma kũrĩa kũrĩ mũhuro wa thĩ nĩkwĩarahũrĩte gũgũthaganie ũgĩthiĩ ũkinye kuo, na gũgakwarahũrĩra andũ arĩa maakuire tene, o arĩa othe maarĩ atongoria a thĩ, na gũkaarahũra athamaki othe a ndũrĩrĩ arĩa me kuo moime itĩ-inĩ ciao cia ũthamaki.Acio othe nĩmagacokia ũhoro makũũrie atĩrĩ, Anga o nawe wanakĩaga hinya o ta ithuĩ? Anga wanakĩhaanana o na ithuĩ?Mwago wa ũnene waku nĩũhwererekeirio ũgakinyio Kwa Ngoma hamwe na mĩgambo ya inanda ciaku cia mũgeto; igunyũ nĩcio ũkomeire, nacio igunyũ nĩcio ikũũmbĩrĩire mwĩrĩ.Hĩ! Kaĩ wee njata ya kĩwariĩ, wee mũrũ wa rũcinĩ gwakĩa, anga wanagũa thĩ, ũkoima igũrũ? Ningĩ wee wahomirie andũ a ndũrĩrĩ-rĩ, anga wanatemengwo ũkabacanio na thĩ?Nĩ kwĩĩra weĩraga na ngoro yaku atĩrĩ, Ngũhaica nginye o igũrũ matu-inĩ, o nakĩo gĩtĩ gĩakwa gĩa ũthamaki ndĩkĩambatĩrie gĩkinye o igũrũ gĩkĩrũke njata cia Mũrungu, na niĩ njikare kĩrĩma-inĩ kĩrĩa kĩũnganagĩrũo nĩ kĩrĩndĩ, o kũrĩa gĩturi-inĩ kĩa mwena wa gathigathini.Ĩĩ-ni, ngakĩhaica nginye o kũndũ kũrĩa kũraihu mũno igũrũ rĩa matu, ndĩĩhananie na Ũrĩa-wĩ-Igũrũ Mũno.No rĩrĩ, nĩũkahwererekerio ũkinyio Kwa Ngoma, o gĩturi-inĩ kĩa irima rĩu.Nao arĩa marĩkuonaga-rĩ, magagũkũũrĩra maitho, mecũranie ũhoro waku makiugaga atĩrĩ, Ĩ anga ũyũ nĩwe ũrĩa watũmaga thĩ ĩinaine, na agĩtũma mabũrũri marĩa mathamakagwo nĩ athamaki menyenye?O we ũrĩa watũmire thĩ yothe ĩtuĩke o ta werũ mũtheri, na akĩng’aũrania matũũra mayo? Ningĩ ũrĩa ũtetĩkagĩra kuohora andũ arĩa ohete, meinũkĩre kwao mũciĩ?Athamaki arĩa angĩ othe a ndũrĩrĩ, othe othe, nĩ gũkoma makometio na mwago, o mũndũ agakomio nyũmba yake kĩũmbe ĩrĩa ĩtuĩtwo mbĩrĩra.No rĩrĩ, wee nĩ gũteo ũteetwo o ro ũguo, ũgaikio haraya na mbĩrĩra yaku, ũgatuĩka o ta kĩhuno kĩĩ magigi, na ũkahumbwo nĩ ciimba ithecangĩtwo na hiũ cia njora na igaikio irima-inĩ kũrĩa kwĩ mahiga, ũgaikara ta kĩimba kĩrangĩrĩrie thĩ na magũrũ.Wee ndũgathikwo tao, nĩ gũkorũo nĩwaninire bũrũri waku, ũkĩũragithia andũ aku; mbeũ ya eki-naĩ ndĩkagwetagwo o na tene na tene.Ta thondekerai ciana ciake handũ ha gũciũragĩra nĩ ũndũ wa waganu wa maithe, nĩ getha itikanacoke kwarahũka ciĩgwatĩre thĩ ĩtuĩke yacio, o na kana ciĩyakĩre matũũra maiyũre thĩ yothe.Niĩ-rĩ, nĩ kwarahũka ngaarahũka ndĩciũkĩrĩre; ũguo nĩguo Jehova Mũnene wa Ita ekuuga. Ningĩ rĩĩtwa rĩacio ndĩrĩeherie kũu Babuloni, njeherie matigari ma cio, na ihĩĩ ciacio, o na ariũ a ihĩĩ icio ciacio; ũguo nĩguo Jehova ekuuga.Itũũra rĩu nĩngatũma rĩtuĩke ũtũũro wa njege, na kũgĩe maria ma maĩ; ngarĩhaata na kĩhaato gĩa kũninana; ũguo nĩguo Jehova Mũnene wa Ita ekuuga.Jehova Mũnene wa Ita nĩ kwĩhĩta ehĩtĩte, akoiga atĩrĩ, Ti-itherũ o ta ũrĩa ndĩĩcirĩtie, ũguo noguo gũgakinya, o naguo ũndũ ũrĩa nduĩte gwĩka-rĩ, noguo ũgaikara ũrũmĩte,wa atĩ Mũashuri ũcio wĩ bũrũri wakwa nĩngamũhehenjithia, na ndĩmũrangĩrĩrie na magũrũ makwa kũu irĩma-inĩ ciakwa. Hĩndĩ ĩo nĩguo mũtĩ wake wa ngingo ũkamoima mwĩrĩ, na mũrigo wake ũmoime cianda-inĩ ciao.Ũguo nĩguo nduĩte gwĩka thĩ yothe, nakuo guoko kũrĩa gũtambũrũkĩirio ndũrĩrĩ ciothe nĩkuo kũu.Amu-rĩ, Jehova Mũnene wa Ita nĩwe ũtuĩte ũndũ ũcio wĩkwo, na rĩrĩ, ũrĩa ũngĩkĩhota kũũthahia nũ? Guoko gwake nĩgũtambũrũkĩtio-ĩ! Ũrĩa ũngĩkĩhota gũgũthuna-rĩ, nũ?ATĨRĨRĨ, mwaka ũrĩa mũthamaki Ahazu aakuire-rĩ, nĩguo ũhoro ũyũ mũritũ waguũranĩirio.Atĩrĩrĩ, wee bũrũri wothe wa Filisitia, menya ũkene nĩ ũndũ rũthanju rũrĩa rũakũhũraga nĩruunĩkangĩte, nĩ gũkorũo rũciaro-inĩ rũa nyamũ-ya-thĩ nĩhakoima nduĩra, na mbeũ yayo ĩtuĩke mũthemba wa nyamũ-ya-thĩ ĩkũũmbũka, na ĩkũhenia ta mwaki.Irigithathi rĩa mũthĩni nĩrĩkona irio cia kũrĩa, na mũndũ mũkĩa akomage atarĩ na ũgwati. No rĩrĩ, rũciaro rũaku nĩngarũũraga na ng’aragu, o namo matigari ma andũ aku moragwo.Atĩrĩrĩ, wee kĩhingo gĩkĩ, ta rĩra na kĩgi! Itũũra rĩrĩ o nawe-rĩ, ta kĩrĩre! Wee Filisitia nĩ ta gũtwekio ũtweketio na mwaki, ũgathira wĩ wothe biũ, nĩ ũndũ he ndogo ĩkuuma na mwena wa gathigathini, nake ũcio ũroka-rĩ, hatirĩ mũndũ o na ũmwe wake ũkuuma handũ hake, atigwo na thutha nĩ kũhooteka.Hĩndĩ ĩo-rĩ, arekio a rũrĩrĩ rũu magagĩcokerio atĩa? Magacokerio ũũ, atĩ Jehova nĩwe ũtũmĩte Zayuni rĩakwo gĩtina kĩrũmu, na thĩinĩ warĩo nĩho andũ ake arĩa anyarire monaga ha kũũrĩra.ŨHORO mũritũ ũkoniĩ Amoabi nĩguo ũyũ:Ĩiya-ĩ, amu Ari rĩa Amoabi nĩ rĩanange o kwanangwo biũ, rĩkahorio nduma ũtukũ o ũmwe! Ĩiya-ĩ, amu Kiri rĩa Amoabi o narĩo nĩ rĩanange o kwanangwo biũ, rĩkahorio nduma ũtukũ o ũmwe!Andũ a Bayithu na Diboni nĩmaambatĩte matĩri-inĩ ma kũndũ gũtũũgĩru, makarĩrĩre kuo. Amoabi nĩ kũrĩra mararĩra na kĩgi nĩ ũndũ wa Nebo, na makarĩrĩra Medeba; mĩtwe yao yothe nĩĩgĩĩte ihara, na nderu ciao ciothe ikenjwo.O kũu njĩra-inĩ ciao-rĩ, nĩ gũthiĩ marathiĩ meyohete makũnia; o mũndũ wao araanũkĩra nyũmba-inĩ yake igũrũ, o na kũndũ kwao kũrĩa kwariĩ, makĩrĩraga na kĩgi.Heshiboni-rĩ, nĩ kũrĩra kũrarĩrũo, o na Eleale, nako kayũ kamo gakaiguwo o Jahazu. Tondũ ũcio andũ a Moabi arĩa meohaga indo cia mbaara nĩ kũrĩra mararĩra makĩanũkaga, na ngoro ciao ikainaina thĩinĩ wao.Ngoro yakwa-rĩ, nĩ kũrĩra ĩrarĩrĩra Amoabi, nĩ ũndũ anene ao nĩ kũũra morĩire Zoaru, magatuĩka ta marĩ mori ya mĩaka ĩtatũ, nĩ ũndũ maraambata rĩambatĩrĩro-inĩ rĩa Luhithu makĩrĩraga; o na ningĩ-rĩ, njĩra-inĩ ya Horonaimu nĩkuo maraanĩrĩra makarĩra nĩ ũndũ wa ininana rĩrĩa rĩrĩ kuo.Ithima-inĩ cia maĩ cia Nimurimu gũgatigwo gũkirĩte ihooru, amu nyeki yakuo o na rĩu yũmĩte o kũũma biũ, nayo nyeki ĩrĩa njigũ nĩ kũhoha ĩrahoha, na gũtirĩ kĩndũ o na kĩmwe kĩruru.Tondũ ũcio indo nyingĩ iria merĩmĩire, o na iria meigĩire mũthithũ, nĩmagacikuua macitware mũrĩmo ũrĩa ũngĩ wa karũũĩ karĩa ke mĩtĩ hũgũrũrũ-inĩ ciako.Kĩrĩro kĩu nĩgĩtheete gĩgakinya o mĩhaka-inĩ yothe ya Moabi, na kwanũka kwao gũgathea gũgakinya Egilaimu, na gũgakinya o Biri-elimu.Maĩ mothe ma Dimoni nĩmaiyũrĩtwo nĩ thakame, o nakuo kũu Dimoni nĩngakũrehithie maũndũ mangĩ, ta arĩ mũrũthi ũkũguthũkĩra Mũmoabi ũrĩa wothe ũkũhonoka, na ũguthũkĩre matigari mothe ma andũ a bũrũri ũcio.Atĩrĩrĩ, ta twarĩrai ũrĩa wathanaga bũrũri tũtũrũme tuumĩte Sela, itũũra rĩrĩa rĩng’etheire werũ, tũkinye kĩrĩma-inĩ kĩa mwarĩ wa Zayuni.Nĩ ũndũ nĩgũgakinya atĩrĩ, atĩ o ta ũrĩa nyoni ciũrũraga, o na kana tũcui twa nyoni tũkorũra hĩndĩ ĩrĩa kanyũmba gatuo gaathario, ũguo noguo airĩtu a Moabi magaikara marĩ mariũko-inĩ ma Arinoni.Ta heana kĩrĩra na ũtuanĩre cira; ta reka kĩĩruru gĩaku kĩhumbanĩre mũthenya barigici, ũrugarĩ ũthire o ta ũtukũ; na rĩrĩ, arĩa maingatĩtwo-rĩ, mahithe, na mbũrũrũ ndũkamiumbũre.Ta reka andũ akwa arĩa maingatĩtwo maikaranie nawe; naho ha ũhoro wa Moabi-rĩ, ta ikara wĩ handũ hake ha kwĩhitha, nĩguo ehere mbere ya ũrĩa mwanangani, o nginya rĩrĩa mũrĩa-ng’ũũrũ akaaga gũcoka kuonwo, na ũtunyani ũtigwo, na ahinyanĩrĩria maninwo biũ mehere bũrũri.Hĩndĩ ĩo, gĩtĩ kĩa ũnene kĩa mũthamaki nĩgĩgaikara kĩrũmĩtio wega nĩ ũndũ wa ũrĩa gũkaiguanĩrũo tha, na kũgĩe mũndũ wa gũgĩikarĩra o kũu hema-inĩ ya Daudi, arĩ wa ma; mũndũ ũcio-rĩ, agatuanagĩra cira, athĩgĩtie o kĩhooto, namo maũndũ ma ũthingu nĩmo akahiũhaga gwĩka.Nĩtũiguĩte mwĩĩkĩrĩro wa Moabi, wa atĩ nĩeĩkĩrĩire mũno, na tũkaigua rũng’athio rũake rũa ũrĩa eĩkĩrĩire, agatũkũyana; no rĩrĩ, mwĩgatho ũcio wake-rĩ, ũtuĩkĩte o kĩndũ hatarĩ.Tondũ ũcio Mũmoabi nĩakaanũka arĩrĩre Mũmoabi ũrĩa ũngĩ, o mũndũ wao arĩre akĩanũkaga; ningĩ mũrĩrĩre ikũmba cia thabibu nyũmũ cia Kiri-haresethu rĩrĩa mũgakorũo mũitĩtwo mũito.Ĩiya-ĩ, amu mĩthabibu ya mĩgũnda ya Heshiboni na ya Sibima nĩ mĩhohu-ĩ! Aathani a ndũrĩrĩ nĩmoinangĩte mĩtĩ yakuo ĩrĩa mĩega; nĩyakinyaga Jazeri, ĩkamera o nginya werũ-inĩ; thuuna ciayo ciaharaganirio ikĩiyũra kũndũ guothe, igĩkinya iria-inĩ rĩrĩa inene.Tondũ ũcio nĩ kĩrĩro ngũrĩra ta kĩrĩa kĩrarĩrĩrũo Jazeri nĩ ũndũ wa mũthabibu wa Sibima; o na inyuĩ Heshiboni na Eleale-rĩ, ngũmũconjoria na maithori makwa, nĩ ũndũ wa ũrĩa mbugĩrĩrio ya ita ĩkinyĩte ĩkaiguwo o kũu maciaro-inĩ maku ma hĩndĩ ya ũrugarĩ, o na kũu magetha-inĩ maku.Ũhoro wa gũthera ngoro nĩweheretio, gũkaaga gĩkeno mũgũnda-inĩ ũrĩa ũraciaraga maciaro maingĩ. Gũtikagĩa ũhoro o na ũrĩkũ wa kũinwo nyĩmbo nĩ ũndũ wa mĩgũnda ya mĩthabibu, kana kũgĩe ndũrũhĩ cia gĩkeno. Gũtikagĩa mũhũri o na ũrĩkũ wa ndibei ihihĩro-inĩ rĩayo. Ngemi cia magetha-inĩ-rĩ, nĩndũmĩte itige kuugwo.Tondũ ũcio nĩndĩraikio nĩ ngoro nĩ ũndũ wa Moabi, ta arĩ nga cia kĩnanda ikũgucio, na ngathuthĩka ngoro nĩ ũndũ wa Kiri-heresu.Na gũgakinya atĩrĩ, atĩ hĩndĩ ĩrĩa Amoabi magathiĩ gũthathaiya, makĩĩnogeria itĩri-inĩ rĩa kũndũ gũtũũgĩru, makinye handũ hao harĩa haamũre makahoe-rĩ, matirĩ hingo makona kĩguni.Ũcio nĩguo ũhoro ũrĩa Jehova aaririe tene ũkoniĩ Amoabi.No rĩrĩ, rĩu Jehova nĩacokete kwaria, akoiga atĩrĩ, Mĩaka ĩtatũ ĩtanathira, o ta ũrĩa mĩaka ya mũndũ akĩandĩkwo wĩra ĩrĩkanagĩrũo-rĩ, riri wa Moabi nĩũgaitĩka kũmenererio hamwe na kĩrĩndĩ gĩake gĩothe, namo matigari make magakorũo me manyinyi mũno, matarĩ itarĩri.ŨHORO mũritũ ũkoniĩ Dameski nĩguo ũyũ:Atĩrĩrĩ, itũũra rĩa Dameski nĩrĩthengetio rĩtigacoke kuonwo ta rĩrĩ itũũra, tiga o rĩikare rĩrĩ iganjo itheri.Matũũra ma Aroeri-rĩ, nĩmathamĩtwo magatuĩka ũrĩithio wa ndũru cia mbũri, nacio igakomaga kuo, na gũtigĩe mũndũ wa gũcimakia.Ha ũhoro wa Efiraimu-rĩ, nĩgũkaaga kĩhingo kĩrĩa kĩrũmu gĩa gũkũgitĩra, narĩo Dameski rĩtige gũthamakwo nĩ mũthamaki warĩo; namo matigari wa Suriata makahaana o ta riri wa ciana cia Isiraeli; ũguo nĩguo Jehova Mũnene wa Ita ekuuga.Na nĩgũgakinya atĩrĩ, mũthenya ũcio, atĩ riri wa Jakubu nĩũkanyihio, na mwĩrĩ wake ũhĩnje harĩa ũnorete.Ũhoro wake ũkaringana na wa hĩndĩ ĩrĩa mũgethi egũcokereria ngano ĩrĩa ĩtarĩ ngethe, nakuo guoko gwake gũkagetha magira ma ngano. Ĩĩ, ti-itherũ, ũhoro ũcio ũkaringana na hĩndĩ ĩrĩa gũkũhaarũo ngano gĩtuamba kĩa Refaimu.No rĩrĩ, nĩgũgatigwo ngano ĩngĩhaarũo, o ta ũrĩa maciaro ma mĩtamaiyũ matangĩitĩka mothe mũtĩ ũcio wainainio, no ndamaiyũ igĩrĩ kana ithatũ igũtigwo rũhonge-inĩ rũrĩa rũrĩ o igũrũ gacũmbĩrĩ ka mũtĩ, o nacio inya kana ithano itigwo honge-inĩ iria irĩ o mĩthia-inĩ ĩrĩa ya mũtĩ ũrĩa ũciarĩte maciaro maingĩ ũguo nĩguo Jehova, Ngai wa Isiraeli, ekuuga.Mũthenya ũcio-rĩ, mũndũ agacũthagĩrĩria Mũmũũmbi, namo maitho make marongoragie Ũrĩa Mũtheru wa Isiraeli.Ndagacũthĩrĩria igongona iria arutĩire wĩra na moko make, o na kana arongorie kĩndũ kĩrĩa ethondekeire na ciara ciake, o na angĩkorũo nĩ Maashera kana mĩhianano ya kũhoya ya riũa.Mũthenya ũcio-rĩ, matũũra make marĩa me hinya magatuĩka o ta kũndũ gũthamĩtwo mũtitũ-inĩ, o na gacũmbĩrĩ-inĩ ga kĩrĩma, kũrĩa gwathamirũo gũgĩtigwo o ũguo ũtheri rĩrĩa andũ morire makĩehera mbere ya ciana cia Isiraeli; o ũguo taguo matũũra macio make nĩmagakira ihooru.Nĩ gũkorũo nĩũriganĩirũo nĩ Ngai ũrĩa wakũhonokirie, na ndũigana kũrũmbũiya Rũaro rũa Ihiga rũa hinya waku; ĩndĩ-rĩ, nĩ kũhanda wehandĩire mĩtĩ ĩrĩa ĩhandagĩrũo ngai ĩrĩa ĩĩtagwo Adonisi, ũkamĩhandanĩria na ngurukuhĩ cia gũtũma ngai ĩo ng’eni ĩririkanwo.Na rĩrĩ, mũthenya ũrĩa wamĩhandire nĩwacokire ũkĩmĩirigĩra, na rũcinĩ rũrũ rũngĩ ũkĩroka gũtũma mbeũ ĩo yaku ĩrute kĩro; no rĩrĩ, magetha nĩ kũũra makora mũthenya ũrĩa wĩ kĩeha o na ruo rũnene.Ĩiya-ĩ, amu he ironja ta rĩa kĩrĩndĩ kĩingĩ, narĩo rĩtariĩ ta mũrurumo wa maĩ maingĩ ma iria rĩrĩa inene; o na ningĩ he mũguthũko wa ndũrĩrĩ ikĩguthũka o ta maĩ maingĩ moinĩte na nditi!Ndũrĩrĩ-rĩ, ikaguthũka o ta maĩ maingĩ moinĩte; no rĩrĩ, We mwene nĩagacikũũma, nacio ciũre ithiĩ kũndũ kũraya mũno, na iteng’erio o ta ũrĩa mũũngũ wĩ irĩma-inĩ ũũmbũragwo nĩ rũhuho, o na ta ũrĩa rũkũngũ rũthiũrũrũkanagio nĩ kĩhuhũkanio kĩa rũhuho rũa ngoma-cia-aka.Ihinda rĩa hwaĩ-inĩ-rĩ, no kĩmako gĩtheri kũrĩ, na gũtanacoka gũkĩa-rĩ, andũ matirĩ ho. Rĩu nĩrĩo igai rĩa andũ arĩa matũtahaga indo ciitũ, na nĩguo ũhoro ũrĩa atũtunyi indo ciitũ magũĩrĩirũo nĩguo.ĨIYA-Ĩ, bũrũri ũrĩa wĩ ibatabata rĩa mathagu-ĩ, o ũcio wĩ mbarĩ ĩrĩa ĩngĩ ya njũĩ cia Kushi,ũrĩa ũtũmaga arekio aguo makagere njĩra ya rũũĩ, mahaicĩte macua ithondeketwo na marura iria igeraga igũrũ rĩa maĩ! Atĩrĩrĩ, inyuĩ arekio aya mwĩ mĩtũkĩ, ta cokai mũkinye he rũrĩrĩ rũu rũanyu rũa andũ araya na ahoro mwĩrĩ, o acio matũire matebebanagia kuuma o kĩhumo-inĩ kĩao; na nĩ rũrĩrĩ rũĩ hinya rũranganagĩrĩria thĩ, na bũrũri waruo ũgayũkanĩtio nĩ njũĩ!Atĩrĩrĩ, inyuĩ mũtũũraga mabũrũri mothe ma thĩ, o inyuĩ atũũri a thĩ yothe! Hĩndĩ ĩrĩa kĩbebero gĩkoyũo na igũrũ, kĩhandwo irĩma-inĩ-rĩ, ta nĩmũgagĩcũthĩrĩria mwĩonere ũhoro ũcio; na rĩrĩa karumbeta gakahuhwo-rĩ, ta nĩmũgagĩthikĩrĩria mwĩiguĩre ũhoro ũcio.Nĩ gũkorũo Jehova a’heete ũhoro, akoiga atĩrĩ, Niĩ-rĩ, nĩ gwĩkirĩra ngekirĩra o ro ũguo ki, na ndĩ o kũndũ kũu gwakwa kũrĩa ndũũraga-rĩ, njũthĩrĩrie ndĩĩonere maũndũ, ndĩĩrorere ihenia rĩa riũa hĩndĩ ya ũrugarĩ mũtheri, o na kĩbii kĩa hĩndĩ ya ũrugarĩ wa magetha-inĩ.Nĩ gũkorũo o mbere gũtanagĩa magetha, hĩndĩ ĩrĩa kĩro gĩgakorũo gĩitĩkĩte, o namo mahũa ma mũtĩ makagarũrũka magatuĩka thabibu ikiriĩ kwĩrua-rĩ, hĩndĩ ĩo nĩguo agaceha tũhonge na hiũ cia ũcehi, nacio honge iria igucũkĩte mũno aciteme acithengie.Nacio honge icio ciothe irĩ hamwe igatigĩrũo nyamũ cia rĩera-inĩ iria irĩaga nyama irĩma-inĩ, o na nyamũ cia gũkũ thĩ; nacio nyamũ icio cia rĩera-inĩ irĩaga nyama igaikara ciũmbĩte honge-inĩ icio hĩndĩ ya ũrugarĩ, na nyamũ ciothe cia gĩthaka ciikare igũrũ rĩacio hĩndĩ ya heho.Ihinda rĩu nĩguo Jehova Mũnene wa Ita akareherũo kĩheo nĩ andũ acio araya na ahoro mwĩrĩ, o acio matũire matebebanagia kuuma o kĩhumo-inĩ kĩao na nĩ rũrĩrĩ rũĩ hinya rũranganagĩrĩria thĩ, na bũrũri waruo ũgayũkanĩtio nĩ njũĩ; nakĩo kĩheo kĩu gĩkinyio o handũ harĩa haamũrĩirũo rĩĩtwa rĩa Jehova Mũnene wa Ita, naho nĩho kĩrĩma-inĩ gĩa Zayuni.ŨHORO mũritũ ũkoniĩ Misiri nĩguo ũyũ:Atĩrĩrĩ, Jehova arathiĩ ahaicĩte itu rĩthiaga na ihenya mũno, akinye Misiri, nayo mĩhianano ĩrĩa ĩtarĩ kĩene ya Misiri nĩĩkainaina aakinya kũrĩa ĩrĩ, o nacio ngoro cia andũ a Misiri nĩikaringĩkĩra o kũu thĩinĩ wao.Na niĩ nĩngathugathuga Amisiri mokanĩrĩre na Amisiri arĩa angĩ, nao nĩmakarũa mbaara o mũndũ na mũrũ wa ithe, nake mũndũ o mũndũ ahũrane na ũrĩa ũngĩ wa itũũra rĩao; ningĩ itũũra rĩmwe rĩũkĩrĩre itũũra rĩrĩa rĩngĩ, na ũthamaki ũũkĩrĩre ũthamaki ũrĩa ũngĩ.Na andũ a Misiri mahũe ngoro marĩ o kũu bũrũri-inĩ wao o ene, na maũndũ marĩa maacirĩire gwĩka ndĩmathahie. Nao mathiĩ magatuĩrie ũhoro he mĩhianano ĩo ya kũhoyũo, na harĩ athingi-ithitũ, na harĩ arĩa marĩ na maroho maragũraga, o na harĩ ago.Nao andũ acio a Misiri ndĩmaneane moko-inĩ ma mũndũ mũmaramari maathagwo nĩwe, na mathamakĩrũo nĩ mũthamaki mwĩĩ; ũguo nĩguo Mwathani, Jehova Mũnene wa Ita, ekuuga.Maĩ nĩmakahũa iria-inĩ, na rũũĩ rũhũe rũũre.Njũĩ nĩikanunga, na tũrũũĩ twa Misiri tũhwererekere tũhũe biũ; irura o na ithanjĩ nĩ kũũma ikoma.Morĩithio ma nyeki marĩa megiritanĩtie na rũũĩ rũa Nili, o kũu hũgũrũrũ-inĩ cia rũũĩ rũu rũa Nili, o na indo ciothe iria ikahandwo gũkuhĩ na rũũĩ rũu rũa Nili-rĩ, nĩikoma biũ ithengio kuo, na itigacoka kuoneka kuo o na rĩ.Ningĩ ategi ciũngũyũ nĩmakarĩra nĩ kũigua ũũru, na andũ othe arĩa maikagia ndwano kũu rũũĩ rũa Nili thĩinĩ maigue kĩeha, na arĩa matambũrũkagia mĩtego yao makĩmĩikia maĩ igũrũ morũo nĩ hinya.O na ningĩ-rĩ, andũ arĩa marutaga wĩra wa kũguta ũguta, na arĩa mogothaga ndigi magatuma matama merũ cua nacio, nĩmagaconoka.Atiirĩrĩri bũrũri wa Misiri nĩmakahehenjeka, na aruti wĩra wa mũcara othe maigue ũũru na ngoro ciao.Anene a Zoani-rĩ, nĩmakĩgĩte o gũkĩga biũ, nao andũ arĩa ogĩ makĩria thĩinĩ wa arĩa maheaga Firauni kĩrĩra-rĩ, kĩrĩra kĩu kĩao gĩtuĩkĩte o ta kĩa nyamũ itaaragia. Kaĩ mũngĩkĩhota atĩa hihi kwĩra Firauni ũũ: Niĩ ndĩ mũrũ wa mũndũ mũũgĩ, na ndĩ wa rũciaro rũa anene arĩa maathamakaga tene?Kaĩ andũ aku arĩa ogĩ makĩrĩ ha? Ta nĩmagĩkũhe kĩrĩra rĩu! Na makĩmenye maũndũ marĩa Jehova Mũnene wa Ita acirĩire gwĩka makoniĩ Misiri!Anene a Zoani nĩmakĩgĩte o gũkĩga, na anene a Nofu makahenio o kũhenio; acio matariĩ ta ihiga rĩa koine rĩa mĩhĩrĩga yakuo nĩmatũmĩte andũ a Misiri maturure.Jehova nĩwe ũtũmĩte roho wa ũmaramari ũtonye thĩinĩ wa ngoro ciao, nao magatũma andũ a Misiri maturure mawĩra-inĩ mao mothe marĩa marutaga, o ta ũrĩa mũndũ mũrĩu atũgũgagĩra matahĩko-inĩ make.Ha ũhoro wa Misiri-rĩ, gũtikagĩa wĩra o na ũrĩkũ ũngĩrutwo nĩ mũtwe kana gĩcuthĩ, kana ũrutwo nĩ ithangũ rĩa mũnathi kana itothua.Mũthenya ucio-rĩ, Amisiri magatuĩka o ta andũ-a-nja, mainaine nĩ guoya nĩ ũndũ wa gũthũngũthio gwa guoko kwa Jehova Mũnene wa Ita, kũrĩa akamathũngũthĩria.Bũrũri wa Juda ũgatuĩka ta wĩ itua-nda harĩ Amisiri, nake mũndũ o wothe wao ũrĩa ũkagweterũo ũhoro waguo nĩagetigĩra nĩ ũndũ wa maũndũ marĩa Jehova Mũnene wa Ita acirĩire gwĩka kuo agĩgũũkĩrĩra.Mũthenya ũcio-rĩ, gũkagĩa matũũra matano bũrũri wa Misiri marĩa makaaragio mwarĩrie wa Kanaani, gũkĩĩhĩtagwo mwĩhĩtwa wa atĩ andũ amo marĩtungatagĩra Jehova Mũnene wa Ita; na itũũra rĩmwe rĩamo rĩgetwo Itũũra rĩa Kũninanwo.Mũthenya ũcio-rĩ, nĩgũkagĩa kĩgongona gĩakĩirũo Jehova o kũu gatagatĩ ka bũrũri wa Misiri, na kũgĩe gĩtugĩ mĩhaka-inĩ yakuo kĩhandĩirũo Jehova.Nakĩo gĩgatuĩka kĩmenyithia o na kĩonereria kĩa maũndũ ma Jehova Mũnene wa Ita kũu bũrũri wa Misiri, nĩ gũkorũo andũ akuo nĩmagakaĩra Jehova rĩ ũndũ wa arĩa mamahinyagĩrĩria, nake amatwarithĩrie mũhonokia na mũmagitĩri, na amahonokie.Nake Jehova nĩakemenyithia Amisiri, nao Amisiri acio mamenye Jehova mũthenya ũcio. Ĩĩ, ti-itherũ makamũinamagĩrĩra makĩmũthĩnjagĩra magongona, na mamũrutagĩre indo, na nĩngĩ mehĩtagĩre mwĩhĩtwa mbere ya Jehova, na maũhingie.Ũguo nĩguo Jehova akahũra Misiri, amaherithie nĩguo acoke amahonie; nao nĩmagacokerera Jehova, nake etĩkĩre kũigua gũthaithana kũu kwao na amahonie.Mũthenya ũcio-rĩ, nĩgũkagĩa njĩra ya gĩtwari yumĩte Misiri ĩgakinya Ashuri, nao Aashuri mathiage magakinya Misiri, nao Amisiri mathiage magakinya Ashuri; ningĩ Amisiri nĩmakahoyaga Ngai me hamwe na Aashuri.Mũthenya ũcio-rĩ, Isiraeli agatuĩka wa gatatũ me hamwe na Misiri na Ashuri, nao nĩmagatũma thĩ yothe ĩgĩe na kĩrathimo magĩtũũra o kũu gatagatĩ kayo.Amu Jehova Mũnene wa Ita nĩamarathimĩte, akoiga atĩrĩ, Kũrathimwo-rĩ, nĩ andũ akwa Amisiri, o na Aashuri arĩa ndeyũmbĩire, o na Aisiraeli arĩa ndegwatĩire matuĩke igai rĩakwa.ATĨRĨRĨ, mwaka ũrĩa mũnene wa ita ya Aashuri aakinyire Ashidodi, rĩrĩa Sarigoni, mũthamaki wa Ashuri, aamũrekirie kuo, nake agĩtharĩka itũũra rĩu rĩa Ashidodi, akĩrĩĩgwatĩra-rĩ,hĩndĩ ĩo nĩguo Jehova aaririe na kanua ka Isaia, mũrũ wa Amozu, akiuga ũũ: Ta thiĩ wĩohore nguo ĩo ya ikũnia ũmĩrute njohero, na ũrute iratũ ciaku magũrũ. Agĩgĩĩka o ta ũguo, agĩthiĩ njaga e magũrũ matheri.Nake Jehova akiuga atĩrĩ, O ta ũguo ndungata yakwa Isaia ĩthiĩte njaga, ĩĩ magũrũ matheri, nĩ getha ũndũ ũcio ũtuĩke rũũri hĩndĩ ya mĩaka ĩtatũ, o na ũndũ wa kũgegania ũkoniĩ Misiri o na Kushi-rĩ,ũguo noguo mũthamaki wa Ashuri akagwata andũ a Misiri mĩgwate, o na andũ a Kushi arĩa makarindũrũo moime bũrũri wao, arĩa anyinyi o na arĩa akũrũ, mathiĩ njaga me magũrũ matheri, na matarĩ kĩndũ mehumbĩire itina nakĩo; ũguo nĩguo Misiri gũgaconorithio.Nao andũ nĩmakamaka na maconoke, mathahĩrio kĩĩrĩgĩrĩro kĩao kĩa ũrĩa mehokete Kushi, o na ũndũ wa Misiri, bũrũri ũcio megoocaga nĩ ũndũ waguo.Naguo mũthenya ũcio andũ arĩa matũũraga bũrũri ũyũ wĩ hũgũrũrũ-inĩ cia iria makoiga ũũ: Onei, ũguo nĩguo kĩĩrĩgĩrĩro giitũ gĩtuĩkĩte gĩa kũrĩa tũtũire twĩhokete atĩ nĩkuo tũkorĩra tũteithio, tũhonokio he mũthamaki wa Ashuri! Na ithuĩ-rĩ, tũgakĩhonoka atĩa?ŨHORO mũritũ ũkoniĩ werũ ũrĩa wĩ hũgũrũrũ-inĩ cia iria nĩguo ũyũ:Atĩrĩrĩ, o ta ũrĩa ihuhũkanio iria nene cia rũhuho rũa ngoma-cia-aka ituĩkanagĩria kũndũ na ihenya kũu Mwena wa Gũthini, ũguo nĩguo ũhoro ũyũ ũgoka uumĩte werũ-inĩ, bũrũri wĩ itua-nda.Atĩrĩrĩ, nĩ kuonio nyonetio kĩoneki gĩkĩ gĩĩ kĩeha mũno; mũrĩa-ng’ũũrũ no ararĩa ng’ũũrũ, na mũtahani no aratahana. Tondũ ũcio, wee Elamu, ta ũkĩra wambate; wee Media o nawe-rĩ, ta tharĩkanĩra. Ũguo nĩguo ngatũma macakaya mao mothe mathire.Tondũ ũcio ngũigua ta njiyũrĩtwo nĩ ruo rũnene njohero-inĩ, ngagwatwo nĩ ruo ta rũa mũndũ-wa-nja akĩrũmwo; ndĩgĩtuurĩtwo o nginya ngaremwo nĩ kũigua na matũ, na ngagwatwo nĩ kĩmako o nginya ngaremwo nĩ kuona na maitho.Ngoro yakwa nĩ gũtuuma ĩratuumatuuma, na nĩ guoya mũnene ũnduĩte nda; rĩrĩa gwatua gũtuka, o ihinda rĩu ndĩĩriragĩria mũno-rĩ, nĩrĩgarũrũkĩte rĩgatuĩka rĩa gũtũma nyinaine.Nĩ gũtandĩka maratandĩka metha yao, magacoka makaara mĩgeka ya gũikarĩrũo, nĩguo marĩe na manyue. Ta ũkĩrai, inyuĩ anene, mũhake ngo maguta,amu Mwathani a’heete ũhoro atĩrĩ, Ta thiĩ ũige mũrangĩri wa gũcũthangĩrĩria, amenyithanie ũrĩa arona.Na rĩrĩ, ona gĩtungati kĩa andũ megũthiĩ mahaicĩte mbarathi magĩthiĩ erĩ erĩ, o na andũ magĩũka me na ndigiri kana ngamĩra-rĩ, agĩthikĩrĩrie na kĩyo ategete matũ.Nake akĩanũka ta mũrũthi, akiuga ũũ: Atĩrĩrĩ, Mwathani, ndũgamaga hĩndĩ ciothe mũthenya mũgima handũ harĩa haakĩtwo hatũũgĩru ha gũcũthangĩrĩria, na ngaikara ũrangĩri-inĩ wakwa ũtukũ o ũtukũ;na atĩrĩrĩ, he gĩtungati kĩroka kĩa andũ mahaicĩte mbarathi, magĩũka erĩ erĩ. Agĩgĩcokia ũhoro, akiuga atĩrĩ, Babuloni nĩ rĩgũu, ĩĩ, ti-itherũ nĩ rĩgũu, na mĩhianano yothe mĩacũhie ya ngai ciarĩo ĩkoinangwo ĩkagũithio thĩ.Atĩrĩrĩ, andũ aitũ, inyuĩ mũikaraga ta mũhũrĩirũo kĩhuhĩro-inĩ kĩa ngano, na mũgacokanĩrĩrio ta ngano ĩrĩa ĩrĩ kĩhuhĩro-inĩ, ũndũ ũrĩa njiguĩte uumĩte he Jehova Mũnene wa Ita, o we Ngai wa Isiraeli, nĩguo ũcio ndamuumbũrĩra.ŨHORO mũritũ ũkoniĩ Duma nĩguo ũyũ:He mũndũ ũranyanĩrĩra akanjĩta arĩ Seiru, akanjũria atĩrĩ, Mũrangĩri ũyũ, ũtukũ ũkinyĩte ha? Tiwe, mũrangĩri ũyũ, ũtukũ ũkinyĩte ha?Nake mũrangĩri akoiga atĩrĩ, Gũkiriĩ gũkĩa; no rĩrĩ, nĩkũrĩcoka gũtuka. Mũngĩkorũo mũrĩ na ũndũ mũkũũria-rĩ, ũũriei, mũgĩcoke mũũke mũthenya ũngĩ.ŨYŨ naguo nĩ ũhoro mũritũ ũkoniĩ bũrũri wa Arabia:Atĩrĩrĩ, inyuĩ ikundi cia agendi a Dedani, nĩ kũraara mũkaraara ihinga-inĩ o kũu bũrũri wa Arabia.Atĩrĩrĩ, ũrĩa mũnyotu nĩatwarĩrũo maĩ, na inyuĩ mũtũũraga bũrũri wa Tema-rĩ, ta gĩtũngiei andũ acio marora irioAmu nĩ hiũ cia njora marorĩra, o hiũ cia njora iria icomoretwo, na makorĩra mota marĩa matungĩtwo, o na mathĩna ma ita.Nĩ gũkorũo Mwathani nĩa’heete ũhoro, akanjĩra atĩrĩ, mũira wa mwaka ũmwe ũthire, o ta ũrĩa mĩaka ya mũndũ akĩandĩkwo wĩra ĩrĩkanagĩrũo-rĩ, riri wothe wa Kedaru ũgakorũo ũhwererekeire, ũgathira biũ,namo matigari ma thiritũ ya andũ arĩa maikagia mĩguĩ, o njamba iria irĩ hinya cia ciana cia Kedaru, nĩigakorũo inyihĩte, nĩ ũndũ Jehova, Ngai wa Isiraeli, nĩwe warĩtie ũhoro ucio.ŨHORO mũritũ ũkoniĩ Gĩtuamba kĩrĩa gĩa Kĩoneki nĩguo ũyũ:Rĩu-rĩ, kaĩ wonete kĩ, tondũ andũ aku othe marahaica nyũmba ciaku igũrũ?Atĩrĩrĩ, wee ũiyũrĩtwo nĩ mbu, wee gĩtaro kĩa ngũĩ, itũũra rĩĩ gĩkeno, andũ aku arĩa moragĩtwo-rĩ, matiũragĩtwo na hiũ cia njora kana magakuĩra ita-inĩ.Anene aku othe morire me hamwe, no nĩ gũtahwo maatahirũo o na mataikĩtio mũguĩ; andũ aku othe arĩa maakorereirũo-rĩ, nĩ kuohwo mohanirio hamwe, o acio moraga mathiĩ kũndũ kũraya.Tondũ ũcio ngiuga atĩrĩ, Ta rora na kũngĩ ũtige kũndora, amu nĩ kũrĩra ngũrĩra na kĩgi; menya wĩnogie ũkĩ’horeria nĩ ũndũ wa ũrĩa mwarĩ wa andũ akwa ageretwo ngero.Amu kũu Gĩtuamba gĩa Kĩoneki, nĩkuo Mwathani, o we Jehova Mũnene wa Ita, akanyarirana mũthenya ũcio, na kũranganĩrĩrio thĩ, o na kũgĩe maũndũ me iriga mũno, nacio thingo imomorũo igũithio thĩ, na gũkayũrũrũkĩrũo irĩma-inĩ.Andũ a Elamu nĩ gũkuua makuuĩte mathiaka, me na ngari cia ita na andũ mahaicĩte mbarathi, o nao andũ a Kiri magacuurũria ngo.Na gũgĩkinya atĩrĩ, atĩ ituamba ciaku iria njega mũno ikĩiyũra ngari cia ita, na andũ acio mathiaga mahaicĩte mbarathi magĩikara methabĩte wega kĩhingo-inĩ.Kĩrĩa kĩahumbĩte Juda nĩkĩeheririo; na mũthenya ũcio mũgĩcũthĩrĩria indo cia mbaara iria ciarĩ nyũmba ya kĩrĩti;ningĩ mũkĩrora mũkĩona atĩ kũrĩa thingo cia itũũra rĩa Daudi itharũkĩte nĩ kũingĩ, mũgĩkĩhingĩrĩria maĩ ma karia ka mũhuro.Mũgĩgĩcoka gũtara nyũmba cia Jerusalemu, mũgĩtharia imwe ciacio nĩ getha mũcokererie rũthingo mũrũĩkĩre hinya makĩria.O na ningĩ kũu gatagatĩ-inĩ ga thingo cierĩ cia itũũra mũkĩenja kũndũ gwa kwaraha maĩ, nĩ getha maĩ ma karia kau ga tene maarahe kuo; no rĩrĩ, mũtiigana kũrongoria ũrĩa watuire atĩ maũndũ macio mekwo, kana mũkĩrũmbũiya ũrĩa waathanĩrĩirie ũndũ ũcio o tene mũno.Mũthenya ũcio-rĩ, Mwathani, o we Jehova Mũnene wa Ita, aamwĩtire nĩguo mũrĩre, mũgĩe na kĩeha, na mwenjwo mĩtwe yanyu, na mwĩohe nguo cia ikũnia.No rĩrĩ, inyuĩ nĩ gĩkeno mwakorirũo nakĩo, mũgĩthĩnjaga ng’ombe na mbũri, mũkĩrĩaga nyama na mũkĩnyuaga ndibei, ningĩ mũkiugaga atĩrĩ, Nĩtũkĩrĩeni na tũkĩnyue, nĩ ũndũ rũciũ nĩtũkũroka gũkua.Jehova Mũnene wa Ita, nĩwe wakĩĩnguũrĩirie we mwene, ngĩmũigua na matũ makwa akiuga atĩrĩ, Ti-itherũ mũtikahoroherio waganu ũcio tiga o mũkue; ũguo nĩguo Mwathani, o we Jehova Mũnene wa Ita, ekuuga.NA RĨRĨ, Mwathani, o we Jehova Mũnene wa Ita, ekuuga ũũ: Atĩrĩrĩ, thiĩ ũkinye he Shebina, ũcio mũikaria wa indo cia bata, na mũnene wa nyũmba, ũmũũrie atĩrĩ,Ũreka atĩa gũkũ? Na mwĩ na ũ gũkũ, atĩ nĩkĩo wĩenjeire mbĩrĩra gũkũ? Hĩ! Nĩ kwenja eyenjeire mbĩrĩra handũ hatũũgĩru, o na akeicũhĩria handũ ha gũikara rũaro-inĩ rũa ihiga!Atĩrĩrĩ, wee mũndũ ũyũ wĩ hinya, menya atĩ Jehova nĩagakũnyuguta, na akũnyite akũrũmie.Ti-itherũ nĩagagũthunanĩra, agũikie bũrũri mwaramu ta ũrĩ rĩage. Wee mũndũ ũyũ ũconorithagia nyũmba ya mwathani waku-rĩ, kũu nĩkuo ũgakuĩra, na nĩkuo ngari ciaku iria wĩkenagĩra nĩcio igakorũo irĩ!Ngagũtugutania ũrutwo wĩra-inĩ waku, ũguthwo ũrutwo handũ haku hau hatũũgĩru.Na nĩgũgakinya atĩrĩ, mũthenya ũcio, atĩ nĩngeta ndungata yakwa Eliakimu wa Hilikia,ndĩmũhumbe nguo yaku ĩrĩa ndaya, na ndĩmũhotore mwĩhotoro waku, na wĩra waku wa gwathana ndĩwĩkĩre moko-inĩ make; ũcio nĩwe ũgatuĩka ta ithe wa andũ arĩa matũũraga Jerusalemu, na wa andũ a nyũmba ya Juda.Kĩhingũro kĩa nyũmba ya Daudi-rĩ, ngakĩigĩrĩra kĩande-inĩ gĩake, atuĩke mũhingũranĩri, na gũtigĩe mũhinganĩrĩrĩa; na ahinganagĩrĩrie na gũtigĩe mũhingũranĩri o na arĩa;na ndĩmuoherere handũ harũmu aikare ho ta mũcumarĩ ũhũrĩirũo handũ, atuĩke o gĩtĩ gĩa ũthamaki kĩĩ riri thĩinĩ wa nyũmba ya ithe.Nĩwe ũgacokererio riri wothe wa nyũmba ya ithe, ta ũcuurĩtio harĩ we, o na watuĩka nĩ andũ a njiaro ciao, kana arĩa meongereire thĩinĩ wacio; o na arĩa ao matarĩ kĩene no makamũcuhĩrĩra, o arĩa matariĩ ta indo cia mũthemba wa ikombe, na mũthemba wa ndigithũ.Na rĩrĩ, ha ũhoro wa mũthenya ũcio-rĩ, Jehova Mũnene wa Ita ekuuga ũũ, atĩ mũcumarĩ ũcio wahũrirĩirũo handũ haguo ũikare ũrũmĩte-rĩ, nĩũkamunyũka ũkũũrũo ũrekio thĩ, naguo mũrigo ũrĩa waũritũhĩire weherio, nĩ gũkorũo Jehova nĩwe warĩtie ũhoro ũcio.ŨHORO mũritũ ũkoniĩ Turo nĩguo ũyũ:Atĩrĩrĩ, inyuĩ marikabu cia Tarishishi, ta ugai mbu, nĩ gũkorũo Turo nĩrĩanangĩtwo o kwanangwo biũ, rĩgakĩaga nyũmba o na ĩmwe ĩtigĩtwo ĩrũngiĩ, kana rĩkagĩa ha gũtonyerũo thĩinĩ. Ũhoro ũcio nĩmaamenyithĩtio marĩ o bũrũri wa Kitimu.Atĩrĩrĩ, ta wĩkirĩrei ki, inyuĩ mũtũũraga hũgũrũrũ-inĩ cia iria rĩrĩa inene, o inyuĩ mũrehagĩrũo indo nyingĩ nĩ onjorithia a Zidoni arĩa mageraga iria-inĩ.Tondũ-rĩ, irio iria ciahandĩtwo Shihoru, na magetha ma Nili, o marĩa mageragio igũrũ rĩa maĩ maingĩ, nĩmo mararĩ uumithio warĩo; na nĩrĩo rĩatuĩkĩte kĩng’ang’a kĩa ndũrĩrĩ.Atĩrĩrĩ, wee Zidoni, ta conoka, nĩ gũkorũo iria nĩrirurumĩte, nakĩo kĩhingo kĩa hinya kĩa iria rĩu gĩkaruta mũgambo gĩkoiga atĩrĩ, Ndirĩ ndĩragwatwo nĩ ruo rũa kũrũmwo, kana ngohoka, o na kana ngongithia aanake, kana ngarera airĩtu.Hĩndĩ ĩrĩa ũhoro warĩo ũkaheanwo Misiri-rĩ, ngoro cia andũ akuo nĩikaigua ruo rũnene nĩ ũndũ wa ũhoro ũcio wa Turo.Atĩrĩrĩ, ringai mũkinye Tarishishi, inyuĩ mũtũũraga hũgũrũrũ-inĩ cia iria rĩrĩa inene, mũkiugaga mbu.Anga rĩrĩ nĩrĩo itũũra rĩanyu rĩrĩa rĩĩ gĩkeno, o rĩrĩa rĩĩ ngumo ya kuuma tene o tene mũno, o namo magũrũ ma andũ arĩo magathiaga kũndũ kũraya mũno magatũũre marĩ ageni kuo?Nũ wacirĩire ũhoro wa atĩ Turo rĩũkĩrĩrũo, o itũũra rĩu rĩraheanaga tanji cia ũthamaki, nao endia indo arĩo magakorũo marĩ o anene atheri, na onjorithia arĩo no arĩa atĩĩku a gũkũ thĩ?Jehova Mũnene wa Ita nĩwe wacirĩire ũndũ ũcio, nĩ getha athahie mwĩtĩo, na amenithie riri wa andũ othe arĩa atĩĩku a gũkũ thĩ.Atĩrĩrĩ, wee mwarĩ wa Tarishishi, ta thiĩ ũtuĩkanie bũrũri waku o ta ũrĩa rũũĩ rũa Nili rũĩkaga rũoina; rĩu ndwĩhotoreirũo o na atĩa.Jehova nĩatambũrũkĩtie guoko gwake agakũigĩrĩra iria igũrũ, agathũngũthia mabũrũri mothe marĩa mathamakagwo nĩ athamaki. Jehova nĩwe wathanĩte rĩathani rĩu rĩkoniĩ onjorithia, nĩguo aninithie ihingo ciao iria nũmu;agĩkiuga atĩrĩ, Wee mũirĩtu ũyũ, mwarĩ wa Zidoni, o wee ũtũire ũhinyagĩrĩrio, ndũgacoka gũkena o na rĩ. Arahũka ũringe iria, ũkinye Kitimu, no rĩrĩ, o na kũu ndũkona ũhurũko o na atĩa.Ta rora bũrũri wa Akalidei, atĩ andũ aguo nĩmaagĩtwo biũ; Mũashuri nĩwe ũũtuĩte kũndũ kwa nyamũ cia werũ. Nĩ gwaka maakire mĩthiringo yao ya nyũmba ndaya na igũrũ, makĩng’aũrania nyũmba ciakuo cia athamaki; ĩĩ, tiitherũ, nĩaatũmire bũrũri ũcio wanangĩke biũ.Atĩrĩrĩ, inyuĩ marikabu cia Tarishishi, ugai mbu, nĩ gũkorũo kĩhingo kĩanyu kĩrĩa kĩrũmu nĩkĩanangĩtwo biũ.Na nĩgũgakinya atĩrĩ, mũthenya ũcio, atĩ Turo nĩrĩkariganĩra rĩnine mĩaka mĩrongo mũgwanja, o ta ũrĩa matukũ ma mũthamaki ũmwe maigana. Na rĩrĩ, mĩaka ĩo mĩrongo mũgwanja yathira-rĩ, Turo nĩrĩgacoka kũhaana mũmaraya ũrĩa ũganagwo na rũĩmbo ũũ:Atĩrĩrĩ, wee mũmaraya ũyũ ũtũire ũriganĩire, oya kĩnanda gĩa kĩnubi, ũcange itũũra rĩothe; kĩinie mũgambo mwega, ũine nyĩmbo nyingĩ, nĩ getha ũcoke kũririkanwo.Na nĩgũgakinya atĩrĩ, atĩ mĩaka ĩo mĩrongo mũgwanja yathira-rĩ, Jehova nĩagacokerera Turo, narĩo rĩcoke wĩra-inĩ warĩo ũcio ũrehage uumithio, o ta mũmaraya ũcio, ta rĩkũhũra ũmaraya na mothamaki mothe ma gũkũ thĩ.No rĩrĩ, wonjorithia warĩo o na uumithio ũrĩa rĩkona-rĩ, makaamũrĩrũo Jehova matuĩtwo matheru; matikaigwo mũthithũ kana mahayũo, nĩ gũkorũo wonjorithia warĩo ũgatuĩka wa arĩa matũire marongoragia Jehova, nĩ getha monage irio cia kũmaigana, na mehumbe nguo irĩ rĩrĩ.ATĨRĨRĨ, Jehova nĩaratũma thĩ yage andũ, ĩtigwo ĩrĩ theri o ro ũguo; nĩaramĩng’aũrania, nao andũ arĩa mamĩtũũraga akamaharagania.Na nĩgũgatuĩka atĩrĩ, atĩ o ta ũrĩa ũhoro wa andũ arĩa angĩ ũkahaana-rĩ, ũguo noguo wa mũthĩnjĩri-Ngai ũgaikara; ningĩ o ta ũrĩa ũhoro wa ndungata ũkahaana, ũguo noguo wa mũmĩathi ũgaikara; ningĩ o ta ũrĩa ũhoro wa ndungata ya mũirĩtu ũkahaana, ũguo noguo wa mũtumia ũrĩa mũmĩathi ũgaikara; ningĩ o ta ũrĩa ũhoro wa mũgũri indo ũkahaana, ũguo noguo wa ũrĩa mwendia indo ũgaikara; na ningĩ o ta ũrĩa ũhoro wa muohoranĩri ũkahaana, ũguo noguo wa muohori ũgaikara; na ningĩ o ta ũrĩa ũhoro wa muohoranĩri agĩĩtagia uumithio ũkahaana, ũguo noguo wa mũmũrutĩri mbia icio ũgaikara.Thĩ ĩno ĩgatigwo ĩrĩ theri o ro ũguo, yanangĩke o kwanangĩka biũ, nĩ gũkorũo Jehova nĩwe warĩtie ũhoro ũcio.Thĩ ĩno-rĩ, nĩĩgwatĩtwo nĩ kĩeha, ĩgaikara o ta ĩkũhwererekera yũre biũ; mabũrũri mayo mothe nĩmorĩtwo nĩ hinya wamo, magaikara o ta mekũhwererekera more biũ; ningĩ andũ a gũkũ thĩ arĩa ekĩrĩre nĩ kũũrũo marorũo nĩ hinya.O na thĩ nayo nĩ ta ĩgwatĩtio thahu nĩ andũ arĩa mamĩtũũraga, nĩ gũkorũo nĩmaagararĩte mawatho, na makagarũra mĩtugo ĩrĩa ĩtuĩtwo ya kũrũmagĩrĩrũo, na magathũkia kĩrĩkanĩro kĩrĩa gĩa tene na tene.Tondũ ũcio kĩrumi nĩkĩo kĩrĩĩte thĩ gĩkamĩng’aria biũ, na andũ arĩa mamĩtũũraga makonwo marĩ ehia. Tondũ ũcio andũ arĩa matũire gũkũ thĩ nĩmacinĩtwo na mwaki, gũgatigara o andũ matarĩ aingĩ.Ndibei ya mũthondekano nĩ ta ĩgwatĩtwo nĩ kĩeha, na mũthabibu ũgaikara ta ũũrĩtwo nĩ hinya waguo, ningĩ andũ othe arĩa acaũku ngoro nĩ gũcaya maracaya.Gĩkeno kĩrĩa kiumanaga na kũhũra tũhembe nĩgĩtigĩte gũkenwo, na inegene rĩa arĩa me na ndũrũhĩ rĩgathira, ningĩ gĩkeno kĩrĩa gĩkenagwo gũkĩhũrũo kĩnanda kĩa nga nĩgĩtigĩte gũkenwo.Matigacoka kũnyua ndibei makĩinaga nyĩmbo, na anyui njohi nĩmakarũrĩrũo nĩyo.Itũũra rĩrĩa rĩatigirũo rĩtarĩ ũrĩa rĩhaana-rĩ, nĩrĩtharĩtio, na nyũmba o yothe yarĩo ĩkahingwo nĩ getha ndĩgatonyũo nĩ mũndũ o na ũrĩkũ.Njĩra-inĩ nĩ kũrĩrũo kũrarĩrũo nĩ wagi wa ndibei, na gũkena guothe gũkahorio nduma, gĩkeno gĩa thĩ gĩgathengio.Kũu itũũra-inĩ thĩinĩ nĩ gũkira gũkirĩte ihooru, na kĩhingo kĩarĩo nĩ kĩhũrange gĩkonũhwo biũ.Amu-rĩ, o ta ũrĩa mũtamaiyũ ũikaraga wainainio, o na ta ũrĩa mũthabibu ũikaraga thabibu ciahaarũo hĩndĩ ĩrĩa magetha ma cio maaninwo-rĩ, ũguo nĩguo ũhoro ũgaikara gũkũ thĩ ndũrĩrĩ-inĩ guothe.No kũrĩ andũ makaanĩrĩra na mũgambo mũnene, moige ngemi, na andũ maanĩrĩre na mũgambo mũnene mũno maũrutĩtie o iria-inĩ kũndũ kũraya nĩ ũndũ wa ũnene wa Jehova.Kuona atĩ ũguo nĩguo gũkahaana-rĩ, ĩkĩrĩrai Jehova mũrĩ o kũu mwena wa irathĩro, mwĩkĩrĩre rĩĩtwa rĩa Jehova, Ngai wa Isiraeli, mũrĩ o kũu hũgũrũrũ-inĩ cia iria rĩrĩa inene.Nĩtũiguĩte nyĩmbo ikĩinwo na kũu ituri-inĩ cia thĩ, na nĩ cia gwĩkĩrĩra andũ arĩa athingu. Ĩndĩ niĩ ngiuga atĩrĩ, Wũi-ĩiya-wakwa-ĩ! Kaĩ ndĩ na haaro-ĩ! Ĩĩ, ti-itherũ, kaĩ ndĩ na haaro-ĩ, amu arĩa-ng’ũũrũ nĩmageranĩte ngero cia ũrĩa-ng’ũũrũ, makagerana ngero njũru mũno cia ũrĩa-ng’ũũrũ.Atĩrĩrĩ, wee mũndũ ũyũ ũtũire thĩ, nĩũkorereirũo nĩ guoya, nĩguo ũharũke irima, na ũgwatio nĩ mũtego.Na nĩgũgakinya atĩrĩ, atĩ mũndũ ũrĩa ũkora nĩ ũndũ wa inegene rĩrĩa rĩguoyohanagia-rĩ, akagũa irima rĩu; nake ũrĩa ũkoima irima rĩu, nĩakagwatio nĩ mũtego ũcio; nĩ ũndũ ndirica cia igũrũ nĩ hingũku, na itina iria nũmu cia thĩ nĩirenyenya.Thĩ nĩ ta yunĩkangĩte biũ, ĩgaikara ta ĩtwekete ĩgathira biũ; ningĩ nĩĩrathingitha mũno mũno.Thĩ-rĩ, iratũgũga o ta mũrĩu, na ĩgathũngũthio ũũ na ũũ ta kĩegege; ihĩtia rĩayo nĩrĩkonwo ta rĩmĩritũhĩire mũno; kũgũa nĩĩkagũa, na ndĩcoke gwĩtiira.Na nĩgũgakinya atĩrĩ, mũthenya ũcio, atĩ Jehova nĩakaherithia mbũtũ ya ita ya kũrĩa igũrũ, o kũu matu-inĩ, ĩĩ hamwe na athamaki a thĩ ĩno, o acio matũire gũkũ thĩ.Nao nĩmagacokanĩrĩrio hamwe o ta ũrĩa andũ ohe macokanagĩrĩrio hamwe kĩoho-inĩ, makahingĩrũo korokoro-inĩ, na matukũ maingĩ maathira nĩguo magathiĩ kũherithio.Hĩndĩ ĩo mweri ũgaikara ta ũconokete, na riũa ta rĩconorithĩtio, nĩ gũkorũo Jehova Mũnene wa Ita nĩwe ũgathamakaga Zayuni, na Jerusalemu, na mbere ya athuri ake arĩa agathamakĩra hagĩe riri.Atĩrĩrĩ, Jehova, wee nĩwe Ngai wakwa, na nĩwe ndĩrĩtũũgagĩria; ndĩrĩgathaga rĩĩtwa rĩaku, tondũ nĩwĩkĩte maũndũ ma kũgegania, nacio irĩra iria waheanire tene itirĩ ciagarũrũka, na nĩ hingie na ma.Tondũ nĩwe ũtũmĩte itũũra rĩtuĩke hĩba ya mahuti, itũũra rĩrĩa rĩirigĩtwo ũgatũma rĩtuĩke iganjo, ningĩ kũrĩa kwarĩ nyũmba nene cia ndũrĩrĩ ũgatũma gũikare gũtarĩ itũũra, na gũtigacoka gwakwo mĩako o rĩ o rĩ.Tondũ ũcio, andũ arĩa marĩ hinya nĩmarĩkũgathaga, na itũũra rĩa ndũrĩrĩ iria iguoyohanagia rĩgwĩtigagĩre.Nĩ gũkorũo wee nĩwe kĩhingo kĩrũmu harĩ mũndũ ũrĩa mũthĩni, naho ha ũhoro wa ngĩa, nĩwe kĩhingo kĩayo kĩrĩa kĩrũmu gĩa kũmĩgitĩra thĩna, na handũ hayo ha kũũrĩra kĩhuhũkanio kĩa mbura, o na ta kĩĩruru gĩa kwĩyũa hĩndĩ ya ũrugarĩ, na rĩrĩa hinya wa arĩa maguoyohanagia ũkũhurutana ta rũhuho rũkĩgũtha rũthingo na nditi.Wee-rĩ, ũkanyihia inegene rĩa ndũrĩrĩ o ta ũrĩa ũrugarĩ wa kũndũ gũtarĩ maĩ ũnyihagio nĩ kĩĩruru gĩa itu, o naruo rũĩmbo rũa arĩa maguoyohanagia rũkahwererekera rũthire biũ.Kĩrĩma-inĩ gĩkĩ-rĩ, nĩkuo Jehova Mũnene wa Ita akarugithĩria ndũrĩrĩ ciothe iruga rĩa nyamũ noru, na rĩa ndibei njega ĩĩkĩrĩtwo mũrĩo nĩ kĩnyita ĩtanakeerũo, acirugithĩrie iruga rĩa nyamũ noru ii na maguta maingĩ mĩthimo-inĩ, na rĩa ndibei ĩrĩa njega makĩria ĩĩkĩrĩtwo mũrĩo nĩ kĩnyita ĩtanakeerũo.Nĩakeheria kĩndũ kĩrĩa kĩhumbĩte andũ a mĩhĩrĩga yothe akĩninĩre kĩrĩma-inĩ gĩkĩ, hamwe na tama wa kwĩhumba mũtwe ũrĩa ũthiĩkĩrĩirie andũ a ndũrĩrĩ ciothe.Gĩkuũ nĩ kũng’aria akĩng’arĩtie agakĩnina biũ tene na tene; ningĩ Mwathani Jehova nĩakagiria maithori mothiũ mothe, na rũmena rũrĩa andũ ake mamenetwo arũnine rũthire thĩ; tondũ Jehova nĩwe warĩtie ũhoro ucio.Mũthenya ũcio nĩgũkeranwo ũũ: Atĩrĩrĩ, ũyũ nĩwe Ngai witũ, na nĩwe twetereire atũhonokie. Ũyũ nĩwe Jehova, na nĩwe twetereire, nĩ getha tũkene na tũcanjamũke nĩ ũndũ wa kũhonokania gwake.Amu-rĩ, kĩrĩma-inĩ gĩkĩ nĩkĩo guoko kwa Jehova kũrĩikaraga, na Moabi akarangĩrĩrio thĩ arĩ o gwake, o ta ũrĩa rũwa rũrangagĩrĩrio thĩ maĩ-inĩ marĩa me kĩara-inĩ.Na nĩagatambũrũkia moko make maĩ-inĩ macio o ta ũrĩa mũndũ ũgũthambĩra atambũrũkagia moko make athambĩre, no Jehova nĩakanyihia rũtũrĩko rũake hamwe na wĩra wa wara ũrĩa anaruta na moko make.Kũndũ kũrĩa kũirigĩtwo na hinya na gũgaakwo mĩthiringo ya nyũmba ndaya na igũrũ thingo-inĩ ciakuo-rĩ, nĩagakũgũithia, agũkurumanie thĩ o nginya akwaraganie rũkũngũ-inĩ.Atĩrĩrĩ, mũthenya ũcio rũĩmbo rũrũ nĩruo rũkainwo bũrũri wa Juda, ũũ: Twĩ na itũũra rĩĩ hinya, nake Jehova nĩagatua atĩ kũhonokania gwake gũtuĩke thingo ciarĩo na njirigo ciarĩo cia hinya.Ta kĩhingũrei ihingo, nĩguo rũrĩrĩ rũthingu rũrĩa rũmenyagĩrĩra ũhoro-wa-ma rũtonye kuo.Atĩrĩrĩ, mũndũ ũrĩa ũtũmĩte meciria make makindĩrie harĩ wee-rĩ, nĩwe ũgatũũria na thayũ mũkinyanĩru, nĩ ũndũ nĩakwĩhokete.Tũũrai mwĩhokete Jehova tene na tene, nĩ gũkorũo JAHU JEHOVA nĩwe Rũaro rũa Ihiga rũa tene na tene.Amu-rĩ, nĩanyihĩtie arĩa matũire kũndũ gũtũũgĩru mũno, o itũũra-inĩ rĩrĩa itũũgĩru, akarĩgũithia arĩkurumanĩtie thĩ, o nginya akarĩaragania rũkũngũ-inĩ.Magũrũ ma andũ nĩmo makarĩrangĩrĩria thĩ, o magũrũ ma athĩni, na makinya ma ngĩa.Mĩthiĩre ya mũndũ mwagĩrĩru nĩ mĩerekereru, nawe Jehoya, wee mũthingu, nĩwe ũrũngagĩrĩria njĩra ya mũndũ ũrĩa mwagĩrĩru.Ĩĩ, ti-itherũ, Jehova, wee nĩwe twetereire ũhingie matuĩro maku ma cira, na ngoro ciitũ igaikara ciĩrirĩirie rĩĩtwa rĩaku, o na atĩ ũririkanagwo.Niĩ-rĩ, ndũire ngwĩrirĩirie ũtukũ, naguo roho ũrĩa ũrĩ thĩinĩ wakwa ũgagũcaragia na kĩyo, nĩ gũkorũo watuanĩra macira maku ma kĩhooto gũkũ thĩ-rĩ, andũ arĩa matũũraga mabũrũri mayo nĩmaitĩkaga kwĩruta ũhoro wa ũthingu.O na mũndũ mwaganu angĩiguĩrũo tha-rĩ, ndangĩĩruta ũhoro wa ũthingu; o na arĩ bũrũri ũrĩa wĩkagwo maũndũ ma ũthingu-rĩ, no gwĩka arĩĩkaga andũ maũndũ moru, na ndarĩ hingo akona ũkaru wa Jehova.Atĩrĩrĩ, Jehova, guoko gwaku nĩkwambararĩtio na igũrũ, no matingĩkuona o na atĩa; no rĩrĩ, kwĩrutanĩria kũrĩa wĩrutanĩirie nĩ ũndũ wa andũ aku-rĩ, matirĩ hingo matagakuona maconoke; ti-itherũ arĩa marĩ ũthũ nawe nĩ gũcinwo magacinwo na mwaki ũmang’arie biũ.Wee, Jehova, nĩwe ũgũtũũra ũtũrũmĩirie thayũ, nĩ gũkorũo nĩwe ũtũrutĩire mawĩra maitũ mothe.Atĩrĩrĩ, Jehova Ngai witũ, nĩharĩ aathani angĩ maanatũthamakĩra thengia wee; no rĩrĩ, wee wiki nowe ũrĩtũhotithagia kũgweta rĩĩtwa rĩaku.Acio nĩmaakuire, na matigacoka gũtũũra muoyo; no ciĩruru itagacoka kũriũka; tondũ wee nĩwe wamakorereire nĩguo ũmaherithie, ũmanine biũ, na ũgĩtũma matige kũririkanwo o na atĩa.Wee, Jehova, nĩwe ũtũmĩte rũrĩrĩ ruitũ ruongerereke, ũkarũingĩhia; ti-itherũ nĩwongereire rũrĩrĩ ruitũ ũkarũingĩhia; no kũgathwo ũragathwo nĩ ũndũ nĩwe ũnenanenehetie mĩhaka yothe ya bũrũri witũ.Atĩrĩrĩ, Jehova, andũ aku maakũrongoririe ũmateithie rĩrĩa maakoretwo nĩ mathĩna, na magĩkũhoya na ngoro rĩrĩa wamaherithagia.O ta ũrĩa mũndũ-wa-nja wĩ ihu agwatagwo nĩ ruo aakuhĩhĩria kuohoka, na akaarunyĩka hĩndĩ ĩrĩa ekũrũmwo-rĩ, ũguo noguo na ithuĩ twatariĩ tũkĩonwo nĩwe, Jehova.Ha ũhoro witũ-rĩ, nĩ ta twarĩ ihu, na tũgakinyĩrĩrũo nĩ ruo; no rĩrĩ, nĩ ta tũciarĩte o rũhuho, tondũ gũtirĩ ũndũ o na ũrĩkũ wa kũhonokania twĩkĩte gũkũ thĩ, kana andũ arĩa matũũraga gũkũ thĩ makongerereka.Atĩrĩrĩ, andũ aku arĩa makuĩte nĩmagacoka gũtũũra muoyo, na ciimba cia andũ akwa nĩikariũka. Atĩrĩrĩ, inyuĩ mũtũire rũkũngũ-inĩ, ta ũkĩrai toro mũine, nĩ gũkorũo ireera rĩrĩa agakuurĩria riumaga ũtheri-inĩ, nayo thĩ nĩĩgacokia ngoma cia andũ akuũ muoyo.Atĩrĩrĩ, inyuĩ andũ akwa, ta tonyai tũnyũmba twanyu, mwĩtiirĩrie, mwĩhithe kahinda kanini mũira wa mathũgũta mathire.Amu Jehova nĩaroka oimĩte gwake, aherithie andũ arĩa matũũraga thĩ nĩ ũndũ wa mawaganu mao; nayo thĩ ndĩgũcoka kũhitha thakame ĩrĩa ĩitĩtwo kuo, kana ĩcoke kũhumbĩra andũ ayo arĩa moragĩtwo.Mũthenya ũcio-rĩ, Jehova nĩakaherithia kĩgugua kĩrĩa kĩa nyamũ-ya-thĩ kĩrĩa kĩrĩ ihenya mũno na rũhiũ rũake rũa njora rũrĩa rũritũ mũno, o rũu rũnene rũĩ hinya, o na aherithie kĩgugua kĩrĩa kĩngĩ kĩa nyamũ-ya-thĩ kĩrĩa kĩrĩ mĩthiore, na orage ndamathia ĩrĩa ĩrĩ iria-inĩ.Mũthenya ũcio-rĩ, nĩgũkagĩa mũgũnda wa mĩthabibu ya gũthondekwo ndibei njega; ta kĩũinĩrei.Niĩ Jehova nĩ niĩ ndĩũmenyagĩrĩra, na nĩngauunithagĩria maĩ mahinda mothe, na nĩ getha mũndũ o na ũrĩkũ ndakanaũthũkie-rĩ, ndĩrĩũmenyagĩrĩra ũtukũ na mũthenya.Niĩ-rĩ, nĩ’thirĩtwo nĩ mang’ũrĩka. Naarĩ korũo nĩ cong’e na mĩigua ikũnjũkĩrĩra tũhũrane mbaara nacio! Ndaciguthũkĩra ndĩcicine ciothe hamwe,tiga o ciĩgiritanĩtie na hinya wakwa, nĩ getha tũgĩe na thayũ nacio; ĩĩ, ti-itherũ, nĩ kaba irongorie ũhoro wa atĩ tũgĩe thayũ nacio.Matukũ marĩa magoka-rĩ, Jakubu nĩakagĩa na mĩri, na Isiraeli aikare ta arutĩte kĩro agathundũra, nakuo gũkũ thĩ guothe makũiyũrie maciaro.Anga Jehova nĩ kũhũra ahũrĩte Isiraeli o ta ũrĩa aahũrire arĩa maamũhũrĩte? Kana hihi oragĩtwo o ta ũrĩa kworaganirũo rĩrĩa aaitĩkire kũũragana?Aamũrindũrire aarĩkia kũmũrũithia, agĩtũma ethiĩre ta amũhuhũkĩtie na rũhuho rũake rũĩ hinya ruumĩte mwena wa irathĩro.Tondũ ũcio waganu wa Jakubu nĩũkahorohanĩrio ũthire; namo maya nĩmo maũndũ marĩa makoimana na ũhoro ũcio wake wa kwehererio mehia, namo nĩ atĩ mahiga mothe ma igongona matuĩke ta ma mũũnyũ mwerũ ũrĩa ũmemendetwo, nĩ getha mĩtĩ ya Maashera, o na mĩhianano ya kũhoya riũa ndĩkanacoke kũrũgamio.Nĩ gũkorũo itũũra rĩrĩa rĩirigĩtwo nĩrĩĩng’ang’ĩtie, nakuo kũndũ gwa gũtũũrũo gũgatigwo o ro ũguo ta kĩĩgĩgĩ, na gũgathamwo gũgatigwo ũtheri ta werũ; kũu nĩkuo njaũ ikarĩithagio, na nokuo igakomaga, na irĩage mahuti ma gĩthaka marĩa makamera kuo.Na rĩrĩ, hĩndĩ ĩrĩa honge ciakuo ikoma-rĩ, nĩ kuunangwo ikoinangwo, nao andũ-a-nja mathiĩ macigwatie mwaki, nĩ gũkorũo andũ akuo nĩmaagĩte ũmenyi wa maũndũ; tondũ ũcio we ũrĩa wamombire ndakamaiguĩra tha, kana Mũmombi amatuge.Na nĩgũgakinya atĩrĩ, mũthenya ũcio, atĩ Jehova nĩakahũrahũra maciaro make marĩa agethete, amarute kũndũ guothe kwarũma o kũrĩa kwĩ maĩ maingĩ ma Rũũĩ rũa Farati, o nginya karũũĩ ka Misiri; na inyuĩ o inyuĩ ciana cia Isiraeli-rĩ, nĩmũgacokererio hamwe o ũmwe ũmwe.Na nĩgũgakinya atĩrĩ, mũthenya ũcio, atĩ coro mũnene nĩũkahuhwo, nao andũ macoke kwao arĩa matigarĩtie hanini morĩre kũu bũrũri wa Ashuri, o na arĩa maateetwo bũrũri wa Misiri; nao nĩmakainamagĩrĩra Jehova mamũhoere o kũu Jerusalemu kĩrĩma-inĩ kĩrĩa gĩtheru.KAĨ itũũra rĩrĩa arĩa arĩu a Efiraimu matuĩte tanji yao ya mwĩtĩo rĩĩ na haaro-ĩ, o rĩu rĩrĩ riri mũnene ta wa mahũa marĩa macokaga kũhoha, o rĩu rĩakĩtwo gĩtwe-inĩ gĩa kĩanda kĩrĩa kĩnoru gĩa acio matoragio nĩ ndibei!Atĩrĩrĩ, Jehova e na njamba ĩrĩ hinya mũno, nayo nĩ kũrũnda ĩkarũndana na hinya wayo ta arĩ kĩhuhũkanio kĩa mbura ya mbembe, kana rũhuho rũnene rũrĩa rũninanaga, o na kana kĩguũ kĩa maĩ maingĩ mekuuna.Tanji ĩo ya acio arĩu a Efiraimu, o ĩo ya mwĩtĩo-rĩ, nĩĩkarangĩrĩrio thĩ na magũrũ,naguo riri ũcio ũhaana mahũa marĩa macokaga kũhoha narua, o ũcio wĩ gĩtwe-inĩ gĩa kĩanda kĩu-rĩ, ũgatuĩka o ta ngũyũ ĩrĩa ĩĩruĩte o mbere hĩndĩ ya ũrugarĩ ĩtanakinya, nayo nĩyo mũndũ angĩcũthĩrĩria amĩone, aamĩrĩa o rĩmwe yamũgĩa guoko.Mũthenya ũcio-rĩ, Jehova Mũnene wa Ita, nĩwe ũgatuwo ta arĩ we tanji ĩrĩ riri, na kĩremba kĩa ũgemu, harĩ matigari ma andũ ake arĩa magakorũo matigarĩte,na atuĩke ta roho wa gũtuanĩra cira na kĩhooto harĩ mũndũ ũrĩa ũikaraga cira-inĩ, o na atuĩke hinya wa andũ arĩa mahũndũraga ita cia thũ ciakinya o kĩhingo-inĩ.No rĩrĩ, andũ aya o nao mathiaga magĩtũgũgaga nĩ ũndũ wa ndibei, na magatururio nĩ njohi; athĩnjĩri-Ngai, na anabii, nĩo mathiaga magĩtũgũgagio nĩ njohi; ĩĩ, ti-itherũ nĩmarĩĩtwo nĩ ndibei biũ, na magatururio nĩ njohi; nĩ gũtũgũga maratũgũga o makĩguũranĩria maũndũ marĩa meoneire, na magaturura magĩtuanĩra cira.Metha ciothe nĩciiyũrĩtwo nĩ matahĩko, na ikaiyũrũo nĩ indo irĩ gĩko o nginya hakaaga handũ hatheru.Nao makiugaga atĩrĩ, Hĩ! Nũ ũngĩkĩrutwo nĩwe ũmenyi wa maũndũ? Ningĩ-rĩ, nũ ũngĩkĩmenyithio ndũmĩrĩri? Anga nĩ arĩa merĩgĩte gũtua iria, makarutwo nyondo-inĩ?Ha ũhoro wa ũrutani wake-rĩ, kaĩ nĩ rĩathani rĩthingataine na rĩathani, ĩĩ-ni, no rĩathani rĩthingataine na rĩathani! Nĩ ũtaarani ũthingataine na ũtaarani, ĩĩ-ni, no ũtaarani ũthingataine na ũtaarani! Ningĩ nĩ kohoro kanini na haha, na hau hangĩ no kohoro kangĩ kanini!Aca, tiguo! No rĩrĩ, Jehova akaaragĩria andũ aya na tũnua twa andũ mathiomaga magĩtondoiraga, o arĩa maaragia mwarĩrie wa kũngĩ,o aya erĩte atĩrĩ, Ũyũ nĩguo ũhurũko, atĩ mũtũme ũrĩa ũnogete aikare ahurũkĩte, nayo ĩo nĩyo njĩra ya gũtũma mũndũ aikare ahoreire; no rĩrĩ, nĩmaaregire kũrũmbũiya ũhoro wake.Tondũ ũcio kĩrĩra kĩa Jehova kĩrĩa akamahe-rĩ, kaĩ gĩgatuĩka o rĩathani rĩthingataine na rĩathani, ĩĩ-ni, no rĩathani rĩthingataine na rĩathani! O na ũtaarani ũthingataine na ũtaarani, ĩĩ-ni, no ũtaarani ũthingataine na ũtaarani! Ningĩ nĩ kohoro kanini na haha, na hau hangĩ no kohoro kanini! Ũguo noguo gũgatuĩka, nĩ getha andũ acio methiagĩre, makagũe na ngara moinĩkange, na magwatio na mũtego manyitwo.Tondũ ũcio ta iguai ndũmĩrĩri ya Jehova, inyuĩ andũ aya atendi, o inyuĩ mwathaga andũ aya marĩ gũkũ Jerusalemu.Kuona atĩ muugĩte ũũ: Twĩ karĩĩko na ngoma cia andũ arĩa maanakua, na tũkaiguana na andũ arĩa matũire Kwa-Ngoma, na hĩndĩ ĩrĩa gũgaitĩka kũherithanio ta arĩ kĩguũ gĩgũtherera-rĩ, tũtigakorererũo nĩkuo, tondũ nĩtwĩgitĩire na maheni, na tũkehumba na mathara nĩguo tũikare ta twĩhithĩte;tondũ ũcio Mwathani Jehova ekuuga ũũ: Atĩrĩrĩ, nĩnjigĩte ihiga rĩa gũtuĩka gĩtina kĩrũmu o kũu Zayuni, narĩo nĩ ihiga rĩbarĩrĩre wega, na nĩ rĩa koine-inĩ rĩrĩa rĩĩ goro mũno, na nĩrĩo rĩkũrũmia gĩtina wega; mũndũ ũrĩa ũrĩrĩĩhokaga ndagakĩagaagĩka.Ningĩ ũtuanĩri cira na kĩhooto nĩguo ngagerekania na rũrigi rũa gũthima naruo, naguo ũthingu ndĩũgerekanie na kagera karĩa gacuhagio ga gũthima rũthingo. Ĩndĩ ũhoro ũcio wanyu wa kwĩgitĩra na maheni nĩũkahaatwo ũthire ta ũhuurĩtwo nĩ mbura ya mbembe, namo mathara manyu marĩa mwĩhumbĩte namo mwĩhithe-rĩ, nĩmakaninwo ta mahubĩtwo nĩ kĩguũ kĩa maĩ.Ningĩ karĩĩko kanyu karĩa mwarĩkanĩire na ngoma cia andũ arĩa maanakua nĩgagathũkio, na ũiguano wanyu na andũ a Kwa-Ngoma ndũkarĩĩra o na hanini. Hĩndĩ ĩrĩa gũgaitĩka kũherithanio ta arĩ kĩguũ gĩgũtherera-rĩ, nĩmũkarangĩrĩrio thĩ.Ihinda rĩrĩa rĩothe bũrũri wanyu ũgatuĩkanĩrio gũkĩherithanio-rĩ, mũtirĩ hingo mũtagakorererũo, amu gũgatuĩkanagĩrio rũcinĩ o rũcinĩ, na gũtuĩkanagĩrio mũthenya na ũtukũ. Na atĩrĩrĩ, kĩmako gĩtheri nokĩo gĩkamũmenyithia gĩtũmi kĩa maũndũ marĩa mũiguĩte.Nĩ gũkorũo ũrĩrĩ wanyu ndũngĩmũigana atĩ mwĩtambũrũkie igũrũ rĩaguo nĩ gũkuhĩha, o nakĩo kĩrĩa mwĩhumbagĩra nĩ gĩceke gũkĩra kĩrĩa kĩngĩmũigana mwĩhumbĩrĩte.Nĩ gũkorũo Jehova akaguthũka o ta ũrĩa ekire kĩrĩma-inĩ kĩa Perazimu, na akorũo atũkũyanĩte o ta ũrĩa aatariĩ arĩ gĩtuamba-inĩ kĩa Gibeoni, nĩ getha arute wĩra wake ũrĩa atahũthĩire kũruta, na ahinganĩrie ciĩko ciake iria atatũire ahinganagĩria.Tondũ ũcio tiganai na mena cianyu, nĩ getha nga iria muohetwo itikanyitio makĩria. Amu nĩnjiguĩte ũhoro uumĩte he Mwathani, o we Jehova Mũnene wa Ita, wa atĩ gũkũ thĩ guothe nĩgũkaninanwo biũ, o ta ũrĩa acirĩire gwĩka.Ta tegai gũtũ, mũigue mũgambo wakwa; thikĩrĩriai, mũigue ũrĩa ngwaria.Atĩrĩrĩ, mũrĩmi na mũraũ-rĩ, anga atũũraga arĩmaga kĩrũmanĩrio nĩ getha ahande? Ningĩ-rĩ, anga atũũraga ahũrangaga makĩngĩa ma mũgũnda wake kĩrũmanĩrio?Githĩ aarĩkia kwaragania igũrũ rĩaguo guothe ti kũhura acokaga kũhura mbeũ cia ndengũ, o na akahura tũhĩndĩ twa kumini, na ngano akamĩhanda mĩhari mĩhari, na cairi akamĩhanda kũndũ kũrĩa ĩthurĩirũo, nayo ngano ĩrĩa njirũ akamĩhanda maĩhaka-inĩ ya mũgũnda ũcio wake?Nĩ gũkorũo Ngai wake nĩamũmenyithagia gwĩka ũndũ ũrĩa werekereire, na akamũruta maũndũ.Nĩ ũndũ mbeũ icio cia mĩthemba mĩthemba itihũragwo na mũgogo ũkururĩtio, kana kumini ĩkahũrũo na kũgũrũ kwa ngari; mbeũ icio ihũragwo na mũtĩ mũmata, na kumini ĩkahũrũo na rũthanju.Ngano ya gũthondeka mũgate anga ti gũthĩo ĩthĩagwo? Ndarĩ hingo angĩtũũra amĩthandũraga, kana amĩhũrage na kũgũrũ kwa ngari yake o na kana mbarathi ciake; ndamĩthĩaga ũguo.Ũmenyi ũcio uumanaga na Jehova Mũnene wa Ita, ũrĩa ũgeganagia na undũ wa kĩrĩra kĩrĩa aheanaga, na agekĩrĩrũo mũno nĩ ũndũ wa ũrĩa ohĩgĩte.ATĨRĨRĨ Arieli, o wee Arieli, itũũra rĩrĩa Daudi aambire hema ciake! Rekei mwaka ũngĩ wĩongerere harĩ ũyũ tũrĩ, o ciathĩ cianyu ikĩgomanagwo,na thutha wa ũguo ’nyarire Arieli, na kũgĩe kĩeha na kĩrĩro; no ndĩrĩikaraga ndĩrĩtuĩte o Arieli o na hĩndĩ ĩo.Ngaamba hema ciakwa na mĩena yaku yothe ngũtharĩkĩre, ningĩ ngũrigicĩrie na irũndo cia tĩri cia mũtharĩko; ti-itherũ nĩngakũrũndĩra ihumbu cia tĩri ngũtharĩkĩre.Nawe nĩũgatungumanio na thĩ, ũcoke kwaria na mĩheehũ wĩ thĩ tĩri-inĩ, ũkĩng’ung’uagĩra o hau ũrĩ thĩ, ningĩ mũgambo waku ũtuĩke ta wa mũndũ wĩ na roho ũkũragũra, ũrĩa ũiguagwo ta ũkuuma tĩri-inĩ; ũguo noguo mũgambo waku ũkaiguwo ũkĩaria wĩ mũceke uumĩte thĩ.No rĩrĩ, kĩrĩndĩ gĩa thũ ciaku gĩgatuĩka o ta rũkũngũ rũhinyu, na kĩrĩndĩ kĩa arĩa me itua-nda gĩtuĩke o ta mũũngũ ũrĩa ũũmbũragwo wĩ gĩtarũrũ-inĩ. Ti-itherũ ũndũ ũcio ũkoneka na mbũkĩrĩra,tondũ Jehova Mũnene wa Ita agakorerera itũũra rĩu na marurumĩ, na gĩthingithia gĩa thĩ, na mũrurumo mũnene, na rũhuho rũnene mũno rũa ngoma-cia-aka, na kĩhuhũkanio kĩnene kĩa rũhuho, o na rũrĩrĩmbĩ rũa mwaki ũkũninana.Nakĩo kĩrĩndĩ kĩa ndũrĩrĩ ciothe kĩrĩa gĩkahũrana na Arieli, o arĩa othe arĩa makahũrana na itũũra rĩu na kĩhingo kĩarĩo, me hamwe na arĩa magakorũo makĩrĩnyarira-rĩ, makabuĩria o ta kĩroto, o na ta kĩoneki gĩa ũtukũ.Na nĩgũgatuĩka o ta ũrĩa kuonekaga rĩrĩa mũndũ mũhũtu ekũrota akeona ta ekũrĩa irio, na okĩra agakorũo arĩ o mũhũtu; o na gũtuĩke o ta ũrĩa kuonekaga rĩrĩa mũndũ mũnyotu ekũrota akeona ta ekũnyua maĩ, na okĩra agakorũo arĩ o mũringĩku, na ngoro yake ĩkerirĩria gĩa kũnyua; ũguo noguo gũkoneka kĩrĩndĩ-inĩ kĩu kĩa ndũrĩrĩ ciothe kĩrĩa gĩgatharĩkĩra kĩrĩma gĩa Zayuni.Ta ikarai mũgegete, na mũkamaka; ta wĩtuei atumumu, na mũikare mũtarĩ ũndũ mũkuona. Andũ akuo nĩ kũrĩwo marĩĩtwo, no rĩrĩ, ti ndibei ĩmarĩĩte; nĩmaratũgũga, no ti kũnyua njohi ndũrũ.Nĩ ũndũ Jehova nĩamũgonetie na ũndũ wa kũmũikũrũkĩria roho wa gũtũma mũkome toro mũnene mũno, na akamũhinga maitho, namo nĩmo anabii anyu, nĩngĩ akamũhumba mĩtwe, nayo nĩyo oni anyu a maũndũ.Naguo ũguũranĩria wa maũndũ na kĩoneki ũtuĩkĩte o ta marũa mahingĩtwo magacinĩrĩrũo rũũri, o marĩa andũ matwaragĩra mũndũ ũrĩa ũũĩ gũthoma, makamwĩra atĩrĩ, Ta tũthomere marũa maya, nake akoiga atĩrĩ, Aca, ndingĩhota, nĩ ũndũ nĩmahingĩtwo magacinĩrĩrũo rũũri;ningĩ magacoka magatwarĩrũo mũndũ ũtoĩ gũthoma, akerũo atĩrĩ, Ta thoma marũa maya, nake akoiga atĩrĩ, Niĩ ndiũĩ gũthoma.Nake Mwathani agakiuga atĩrĩ, Kuona atĩ andũ aya mathengagĩrĩra harĩ niĩ makandĩa na tũnua o na mĩromo yao, no ngoro ciao magacitwara haraya na niĩ, o na ũhoro wao wa kwĩĩndigĩra no wathani wa andũ ũrĩa merutĩte,ũrĩa ngeka nĩ atĩrĩ, nĩ gwĩka ngeka ũndũ wa kũgegania thĩinĩ wa andũ aya, naguo ũtuĩke wa kũgegania o kũgegania biũ, o na wa kũmakania mũno; naguo ũũgĩ wa andũ ao arĩa ogĩ nĩũgathira biũ, o naguo ũmenyo wa andũ ao arĩa meciragia wega maũndũ nĩũkahithwo.Hĩ! Kaĩ andũ arĩa mekagĩra kĩyo kũhitha Jehova maũndũ ma ndundu ciao marĩ na haaro-ĩ, o acio marutagĩra mawĩra mao nduma-inĩ, makoiga atĩrĩ, Nũ ũgũgĩtuona? Na nũ ũngĩgĩtũmenya?Nĩ kũinamania mũinamanagia maũndũ. Githĩ mũũmbi aakĩigananio na rĩũmba, o nginya kĩndũ kĩrĩa kĩombirũo kĩĩre mũkĩũmbi ũũ: Ũcio ndaigana kũnyũmba; o na kana hihi kĩndũ kĩrĩa gĩthondeketwo kĩĩre mũgĩthondeki atĩrĩ, Ũcio ndarĩ ũũgĩ wa kũmenya maũndũ?Githĩ ti kahinda kanini gatigarĩte Lebanoni kũgarũrũo gũtuĩke mũgũnda ũciaraga maciaro maingĩ, naguo mũgũnda ũrĩa ũciaraga maciaro maingĩ ũtuwo ta kĩrĩti?Mũthenya ũcio-rĩ, andũ arĩa morĩte matũ nĩmakaigua mohoro ma ibuku, o namo maitho ma atumumu matige kuona na mairia o na nduma.Andũ arĩa ahoreri-rĩ, makeyongagĩrĩra ũhoro wa gũkenera Jehova, o nao andũ a gũkũ thĩ arĩa athĩni makenagĩre Ũrĩa Mũtheru wa Isiraeli.Nĩ gũkorũo mũndũ ũrĩa wĩ itua-nda nĩatuĩtwo kĩndũ hatarĩ, o nake ũrĩa mũtendi agathenga, o nao andũ othe arĩa maikaraga mehaarĩirie mageke maũndũ ma waganu makarindũrũo,o acio matũmaga mũndũ atuwo mwĩhia nĩ kũmũhotomeria ciugo ciake, na makahĩtithia ũrĩa ũikaraga kĩhingo-inĩ agĩtuanĩra cira, o na makaagithia mũndũ mũthingu kĩhooto.Tondũ ũcio, ha ũhoro wa nyũmba ya Jakubu-rĩ, Jehova ũrĩa wakũũrire Iburahimu ekuuga ũũ: Atĩrĩrĩ, rĩu Jakubu ndagacoka gũconorithio, o na kana gĩthiithi gĩake gĩikare gĩtukĩte.No rĩrĩ, hĩndĩ ĩrĩa akona ciana ciake iria ndombire na moko makwa ii hamwe nake-rĩ, othe nĩ gũtua magatua atĩ rĩĩtwa rĩakwa nĩ rĩtheru. Ĩĩ, ti-itherũ nĩ gũtua magatua atĩ Ũrĩa Mũtheru wa Jakubu nĩwe mũtheru, na maikarage metigĩrĩte Ngai wa Isiraeli.O nao arĩa mahĩtagia na ngoro ciao nĩmagakinyĩrĩrũo nĩ ũmenyi maũndũ, nao arĩa matũire mang’ong’oraga nĩmakeruta maũndũ marĩa marutanagwo.NA RĨRĨ, Jehova ekuuga ũũ: Kaĩ ciana iria nemu o kũrema irĩ na haaro-ĩ, o icio iciragĩra ũrĩa igeka, na itihoe kĩrĩra harĩ niĩ! Ningĩ ciĩhumbaga na maũndũ ma cio cio nyene, no timo ma roho wakwa, nĩ getha cioranagĩrĩre mehia!Nacio nĩcio ciikũrũkaga ithiĩ Misiri itahoete kĩrĩra harĩ niĩ, nĩguo ikegiritanie na hinya wa Firauni, na ikehoka kĩĩruru kĩa Misiri gĩcigitĩre!Tondũ ũcio hinya ũcio wa Misiri nĩguo ũkamũconorithia inyuĩ, o nakuo kwĩhoka kĩĩruru kĩa Misiri kũmũrehithĩrie ngũĩ.O na harĩa anene ake maikarĩte Zoani, nao arekio ake magakinya Hanesi-rĩ,othe nĩmagaconokera andũ acio matangĩmaguna na ũndũ o na ũrĩkũ, o acio matarĩ gĩteithio o na kĩrĩkũ kana kĩguni, tiga o maconorithio nĩo na mameneke.Ũhoro mũritũ ũkoniĩ nyamũ cia Mwena wa Gũthini nĩguo ũyũ:Atĩrĩrĩ, nĩ gũkuua makuuaga ũtonga wao maũigĩrĩire mĩgongo ya njaũ cia ndigiri, na indo ciao cia bata magaciigĩrĩra maguku-inĩ ma ngamĩra, magatuĩkania bũrũri wa thĩna na wa ruo, o bũrũri ũrĩa uumaga mĩrũthi ya mũgoma na ya njamba, na nduĩra, o na nyamũ-cia-thĩ ikũhenia ta mwaki na ikombũka na mathagu, macitware kũrĩ andũ arĩa matarĩ ũndũ o na ũrĩkũ mangĩmaguna naguo.Nĩ ũndũ-rĩ, ũteithio wa Misiri nĩ wa tũhũ, na ndũrĩ kĩguni; tondũ ũcio kũndũ kũu ndĩgwĩtĩte ’Rahabu mwĩikarĩri thĩ o ro ũguo’.Na rĩrĩ, rĩu thiĩ ũgakurure ũhoro ũcio kĩbaũ-inĩ o ũkĩonagwo nĩo, na ũwandĩke ibuku-inĩ, nĩ getha ũgatũũra wonagwo mahinda marĩa magoka, o nginya tene na tene.Nĩ gũkorũo andũ aya nĩ aremu, na nĩ ciana itũire ihenanagia, na itaiguaga ũtaaro wa Jehova:ningĩ nĩcio ciĩraga arĩa oni maũndũ atĩrĩ, Ta tigai gũtuonera maũndũ; o nao anabii ikamera atĩrĩ, Tigai gũtũrathĩra maũndũ marĩa merekereire; nĩ kaba mũtwaragĩrie ndeto nyoroku, o mũgĩtũrathagĩra ndeto cia maheni;ta thengai, mwehere njĩra-inĩ, mũreke Ũrĩa Mũtheru wa Isiraeli atige gũcoka kũgwetwo mbere iitũ!Tondũ wa ũhoro ũcio-rĩ, Ũcio Mũtheru wa Isiraeli ekuuga ũũ: Atĩrĩrĩ, kuona atĩ nĩmũmenete ndũmĩrĩri ĩo-rĩ, mũkehoka ũhinyanĩrĩria na ũremi, mũkamatua mwĩtiiro wanyu-rĩ,waganu ũcio wanyu ũgatuĩka o ta mwatũka watũkĩte rũthingo-inĩ rũraya na igũrũ, ũrĩa ũikaraga ũkĩaraaramaga, naruo rũkamomoka o narua kahinda kanini.Ningĩ Jehova nĩakaũnina biũ o ta ũrĩa nyũngũ ya mũũmbi yũragagwo ĩkamemendwo ĩtegũcaĩrũo, o nginya hakaaga o na karũgĩo kamwe kangĩhota kũruta mwaki riiko, kana gatahe maĩ gĩthima-inĩ.Nĩ gũkorũo Mwathani Jehova, Ũrĩa Mũtheru wa Isiraeli, oigire ũũ: Atĩrĩrĩ, njĩra ĩrĩa ĩgatũma mũhonoke no ya kwĩrira na ya gũikara mũtegwĩtanga, naguo hinya ũrĩa mũkagĩa naguo ũkoneka nĩ ũndũ wa gũikara mũhoreire mwĩĩ’hokete; no mũtiigana gwĩtĩkĩra.Ĩndĩ inyuĩ nĩ kuuga mwoigire atĩrĩ, Aca, nĩ kũũra tũkora tũhaicĩte mbarathi; tondũ ũcio no mũhaka mũgakĩũra. Ningĩ mũkiuga atĩrĩ, Tũgathiĩ tũhaicĩte nyamũ iria ithiaga na ihenya mũno; na tondũ ũcio arĩa makamũteng’eria magakorũo me ihenya mũno o nao.Andũ ngiri makora nĩ ũndũ wa ikũũmana rĩa mũndũ ũmwe, ningĩ mũũre inyuothe nĩ ũndũ wa ikũũmana rĩa andũ atano, o nginya mũgatigwo mũtariĩ ta mũtĩ ũhandĩtwo wĩ wiki kĩrĩma igũrũ, o na ta kĩbebero kĩrĩ gĩthũngũri-inĩ.O na harĩa gũtariĩ ũguo-rĩ, Jehova agaikara o endete kũmũtuga, na atũũgĩrio nĩ getha acoke amũiguĩre tha, nĩ gũkorũo Jehova nĩwe Ngai ũrĩa ũtuaga cira na kĩhooto. Gũkena-rĩ, nĩ arĩa othe maikaraga mamũcũthĩrĩirie.Nĩ gũkorũo andũ magatũũra Zayuni, o kũu Jerusalemu; nawe ndũgacoka gũita maithori o na rĩ; na rĩrĩ, aaigua mũgambo waku ũkĩmũkaĩra-rĩ, ndarĩ hingo atagakũiguĩra tha, na rĩrĩa akaũigua, no gũcokia agagũcokeria ũhoro.Na rĩrĩ, o na kũngĩtuĩka atĩ Jehova nĩakamũhe irio ta cia hĩndĩ ya wathima, o na maĩ marĩa monekaga na thĩna-rĩ, arutani aku matigacoka kũhithĩka o na rĩ; no rĩrĩ, maitho maku nĩmagatũũra monaga arutani aku,o namo matũ maku maiguage mũgambo na thutha waku hĩndĩ ĩrĩa ũgũkerũra na mwena wa ũrĩo, o na kana wa ũmotho, ũgĩkwĩra atĩrĩ, Ĩno nĩyo njĩra, gera yo.Atĩrĩrĩ, betha ĩrĩa ĩĩkĩrĩtwo igũrũ rĩa mĩhianano yaku ya gwacũhio ĩkamĩhumba, o na thahabu ĩrĩa mĩhianano yaku ya gũtwekio ĩhũrĩrĩirũo-rĩ, nĩũgacithũkia, ũcihurunje ũcite o ta kĩndũ gĩĩ thahu, ũcoke ũciĩre atĩrĩ, Thengai, muume haha.Mbura, o ĩo mbeũ ciaku ciendaga, nĩakamiuria, nĩguo ũhande mĩgũnda, na akũhe irio iria ciumaga thĩ, nacio ikoragwo itunguhĩte na ikaingĩha; ningĩ mũthenya ũcio-rĩ, ũhiũ waku ũkarĩithagio nyeki-inĩ kũndũ kwariĩ mũno;ningĩ ndegwa na njaũ cia ndigiri iria irĩmaga mũgũnda irĩage irio igũcama cumbĩ, o iria ihuhĩtwo wega na ihakũri o na itarũrũ.Na kĩrĩma-inĩ o gĩothe kĩrĩa kĩraihu, o na gĩthũngũri-inĩ kĩrĩa gĩothe gĩtũũgĩru-rĩ, nĩgũkagĩa njũĩ, o na twanda twĩ maĩ megũtherera; ũguo nĩguo gũgatuĩka mũthenya ũrĩa gũkoraganwo mũno, o hĩndĩ ĩrĩa mĩthiringo ya nyũmba irĩ hinya ĩkagũithio.Ningĩ-rĩ, ũtheri wa mweri ũgatuĩka o ta wa riũa, o naguo ũtheri wa riũa ũnenehio maita mũgwanja, ũigane o ta ũtheri wa mĩthenya mũgwanja, o mũthenya ũrĩa Jehova agaitĩka kuoha kũndũ kũrĩa andũ ake magurarĩtio, na amahonie kũrĩa matihangĩtio makĩgũthwo.Atĩrĩrĩ, Jehova we mwene aroka oimĩte kũndũ kũraya, na acinĩtwo nĩ marakara, atariĩ o ta itu ithimbu rĩkwambata; mĩromo yake ĩiyũrĩtwo nĩ mathũgũta, o naruo rũrĩmĩ rũake rũtariĩ o ta mwaki ũrĩa ũrambaga ũkaninana biũ;nayo mĩhũmũ yake ĩtariĩ o ta karũũĩ kaiyũrĩte gakoina, gagakinya o ngingo ya mũndũ, nĩguo athũngũthie ndũrĩrĩ ta irĩ gĩtarũrũ-inĩ, acianange biũ, nao andũ a ndũrĩrĩ mahaane ta mekĩrĩtwo matamu ma kanua ma kũmahĩtithia.No inyuĩ nĩmũkagĩa na rũĩmbo rũa mũthemba ũrĩa ũinagwo ũtukũ hĩndĩ ĩrĩa kũgomanĩtwo nĩ ũndũ wa gĩathĩ kĩamũre, o na mũcanjamũke ngoro o ta mũndũ ũrĩa ũthiaga akĩhuhaga mũtũrirũ kĩrĩma-inĩ kĩa Jehova, o we Rũaro rũa Ihiga rũa Isiraeli.Nake Jehova nĩagatũma mũgambo wake ũrĩa wĩ riri ũiguwo, na ahiũrie guoko gwake na mathũgũta ta arĩ rũheni nĩ ũndũ wa ũrĩa arakarĩte, na atuĩke ta rũrĩrĩmbĩ rũa mwaki rũa kũninana biũ, hĩndĩ ya mbura ya kĩboboto, o na ya kĩhuhũkanio kĩa rũhuho, o na ya mbura ya mbembe.Nĩ gũkorũo Jehova akahehenja Mũashuri na mũgambo wake, na amũhũre na rũthanju.Narĩo igũtha o igũtha rĩrĩa Jehova akamũgũtha na rũthanju rũu rũtuĩtwo rũa kũgũthana naruo-rĩ, rĩkaamũkĩrio na ihũra rĩa inanda iria nene cia mũgeto, o na tũhembe; ti-itherũ nĩakarũa mbaara nao ategũtigithĩria gũikia guoko.Nĩ gũkorũo kũndũ gwa gũcinĩra akuũ, ta kũrĩa gwĩtagwo Tofeti, gwathondekirũo o tene. Ĩĩ-ni, gũthondekeirũo mũthamaki; Jehova agũthondekete kũriku mũno, na kwariĩ, nakuo kwĩ mwaki, na gũkarũndwo ngũ nyingĩ; nayo mĩhũmũ ya Jehova nĩyo ĩgwakia mwaki ũcio, ĩhaanaine na ũbiriti ũgũtherera ta rũũĩ.ATĨRĨRĨ, hĩ! Kaĩ arĩa maikũrũkaga mathiĩ Misiri magateithio marĩ na haaro-ĩ! O acio merĩgagĩrĩra hinya wa mbarathi, na makehoka ngari cia ita nĩ ũndũ nĩciingĩhĩte mũno, o na makehoka arĩa mathiaga mahaicĩte mbarathi nĩ ũndũ atĩ me na hinya mũno; no maticũthagĩrĩria Ũrĩa Mũtheru wa Isiraeli, kana makarongoria Jehova amateithie!No rĩrĩ, o nake nĩ mũũgĩ, na nĩagatwarithĩria andũ ũũru: na kiugo kĩrĩa oigĩte-rĩ, ndangĩcoka kwĩricũkwo, no nyũmba ya eki naĩ nĩ kwarahũka akaarahũka amĩũkĩrĩre, o na athahie ũteithio wa andũ arĩa mathugundaga waganu.Rĩu-rĩ, andũ a Misiri no andũ a gũkũ thĩ o ro ũguo, na tio Mũrungu, nayo mĩĩrĩ ya mbarathi ciao no nyama theri, na itirĩ maroho thĩinĩ wacio. Na rĩrĩ, hĩndĩ ĩrĩa Jehova agatambũrũkia guoko gwake, andũ acio nĩmakahĩngithio magũe, mũteithania o na mũteithio; nao othe hamwe mahooteke.Nĩ gũkorũo Jehova aranjĩra ũũ: Atĩrĩrĩ, o ta ũrĩa mũrũthi, kana kĩana kĩaguo, ũraramaga ũkĩrĩa nyamũ ĩrĩa ũnyitĩte, na ndũmakio nĩ mĩgambo ya arĩithi, o na mokĩte marĩ kĩrĩndĩ kĩingĩ metanĩte nĩguo maũũkĩrĩre, kana wĩtigĩre nĩ ũndũ wa inegene rĩao-rĩ, ũguo noguo Jehova, Mũnene wa Ita, agaikũrũka ahũranĩre kũu kĩrĩma-inĩ gĩa Zayuni igũrũ, o na gĩthũngũri-inĩ gĩakĩo.Na rĩrĩ, o ta ũrĩa nyamũ iria irĩ mathagu ibatabataga irerete rĩera-inĩ-rĩ, ũguo no taguo Jehova Mũnene wa Ita akagitĩra Jerusalemu, arĩgitĩre o na arĩhonokie; akarera igũrũ rĩarĩo arĩmenyerere.Atĩrĩrĩ, inyuĩ ciana cia Isiraeli, garũrũkai mũcokerere ũcio mũtũire mũremete.Nĩ gũkorũo mũthenya ũcio o mũndũ nĩagate mĩhianano yake ya kũhoyũo ya betha, na ya thahabu, o indo icio mwĩthondekeire na moko manyu inyuene cia gũtũma mwĩhie.Hĩndĩ ĩo Aashuri nĩmakagũa moragĩtwo na rũhiũ rũa njora, no ti rũa mũndũ; rũhiũ rũa njora nĩruo rũkanianina biũ, no ti rũa mũndũ. Nĩmakorĩra rũhiũ rũu rũa njora, nao aanake ao manyitwo kĩaro.Hinya wao ũrĩa ũratariĩ ta rũaro rũa ihiga-rĩ, nĩũkamathengera nĩ ũndũ wa ũrĩa magwatĩtwo nĩ guoya, nao anene ao mamakio na mate kĩbebero kĩao; ũguo nĩguo Jehova ekuuga, o we ũrĩa wakĩtie mwaki wake Zayuni, o na icua rĩake rĩa kĩmwaki kĩnene rĩĩ Jerusalemu.ATĨRĨRĨ, nĩgũkagĩa mũthamaki wa gũthamaka na ũthingu, na kũgĩe anene a gwathana na kĩhooto,ningĩ hagĩe mũndũ wa gũtuĩka ta handũ ha kwĩhitha rũhuho, o na ta handũ ha kwĩũa mbura ya kĩhuhũkanio, na atuĩke o ta njũĩ cia maĩ irĩ kũndũ kũũmũ, o na ta kĩĩruru kĩa rũaro rũa ihiga inene rĩrĩ werũ mũhĩnju.Namo maitho ma arĩa monaga matigacoka gũtuĩka ta mairang’a, kana matũ ma arĩa maiguaga magĩe njiika.Ningĩ ngoro ya mũndũ ũrĩa ũhĩkaga gwĩka maũndũ make atecirĩtie wega-rĩ, nĩĩkamenya maũndũ ma ũũgĩ, o naruo rũrĩmĩ rũa arĩa matondoiraga nĩrũgaitĩka kwaria o wega.Mũndũ mũkarĩ ndagacoka gwĩtwo muuma-andũ, o na kana mũndũ ũrĩa ũrĩ na ruo na ciake akĩheana erũo atĩ nĩ mũtana.Nĩ gũkorũo ũrĩa mũkarĩ agaikara akĩaragia maũndũ moimanĩte na ũkarĩ, na ngoro yake ĩthuguudage waganu, na ĩtũmage athahie Ngai, na acambagie Jehova, nacio ngoro cia andũ arĩa ahũtu ĩtũme itigwo ũtheri, o na kĩndũ kĩrĩa andũ arĩa anyotu mangĩnyua kĩage.Mũthiĩre wa mũndũ ũrĩa wĩ ruo na ciake nĩ wa ũũru mũtheri, amu athugundaga o maũndũ ma waganu nĩguo aninithie andũ arĩa ahoreri na ndeto cia maheni, o na hĩndĩ ĩrĩa ngĩa ĩkwaria ũhoro-wa-ma.No rĩrĩ, mũndũ muuma-andũ eciragia o maũndũ ma ũtugi; namo maũndũ macio ma gũtugana nĩmo egũtũũra ekaga.ATĨRĨRĨ, inyuĩ andũ-a-nja aya mũtarĩ ũndũ o na ũrĩkũ mũthĩnĩkagĩra, ta ũkĩrai mũigue mũgambo wakwa; o na inyuĩ airĩtu aya mũtarĩ ũndũ mwĩtigagĩra-rĩ, ta tegai matũ mũigue ũrĩa nguuga.Tondũ rĩrĩ, inyuĩ atumia aya mũtarĩ ũndũ mwĩtigagĩra, mwaka na matukũ matarĩ maingĩ maathira-rĩ, nĩmũkanyarirĩka; nĩ gũkorũo kĩmera kĩa mĩthabibu nĩgĩkora, na magetha maage.Atĩrĩrĩ, inyuĩ andũ-a-nja aya mũtarĩ ũndũ o na ũrĩkũ mũthĩnĩkagĩra, ta inainai, na mũnyarirĩke inyuĩ mũtarĩ ũndũ mwĩtigagĩra. Wĩaũrei nguo mũtigwo njaga, mũcoke mwĩohe matama ma makũnia njohero.Hĩndĩ ĩo andũ nĩmakehũra ithũri makĩrĩrĩra mĩgũnda yao ĩrĩa mĩega, o na mĩthabibu ĩrĩa ĩraciaraga mũno.Kũu bũrũri wa andũ akwa nĩgũkamera mĩigua na cong’e; ũguo noguo kũndũ guothe gũgatuĩka kũrĩa kwĩ nyũmba ikenagĩrũo itũũra-inĩ rĩrĩa rĩrĩ ironja rĩa ndũrũhĩ.Nĩ gũkorũo nyũmba ya athamaki nĩĩgathamwo, na itũũra rĩrĩa rĩiyũrĩte andũ rĩtigwo o ro ũguo rĩtarĩ andũ, o na kũndũ kũrĩa gũtũũgĩru gwĩtagwo Ofeli, o na mũthiringo wa nyũmba ndaya na igũrũ wa arangĩri, gũtũũre kwĩ ngurunga cia nyamũ tene na tene, o na gũtuĩke gwa gũtũhagwo nĩ njagĩ cia werũ, o na kũrĩithagio ndũru cia mbũri;o nginya hĩndĩ ĩrĩa tũgaikũrũkĩrio roho uumĩte igũrũ, naguo werũ ũtarĩ kĩndũ ũtuĩke ta mũgũnda ũciaraga maciaro maingĩ, na mũgũnda ũrĩa ũciaraga irio mũno ũikare ta kĩrĩti.Hĩndĩ ĩo cira ũgatũũra ũtuagĩrũo na kĩhooto werũ-inĩ, na ũthingu ũrũmio kũu mũgũnda ũcio ũciaraga maciaro maingĩ.Na rĩrĩ, ũndũ ũrĩa ũkoimana na ũthingu ũcio nĩ thayũ mũtheri, o namo maũndũ marĩa makoneka moimanĩte naguo nĩ atĩ andũ matũũre mahoreire gũtarĩ ũgwati tene na tene.Ti-itherũ andũ akwa marĩtũũraga ciikaro-inĩ cia thayũ, matũũre matarĩ ũgwati, na mahurũkage kũndũ gũtarĩ muugio.No rĩrĩ, kĩrĩti gĩkoinwo na mũrurumo, na itũũra rĩhomio o kũhomio biũ.Gũkena-rĩ, nĩ inyuĩ, tondũ mũkahandaga ngiki-inĩ cia maĩ kũndũ guothe, na mũgeragĩrie ndegwa na ndigiri cianyu kuo.ATĨRĨRĨ, wee wananganaga, nawe wee mwene ndwanangĩtwo, o na ningĩ ũkagarũkana na ũrĩa-ng’ũũrũ, nawe wee mwene ndũgarũkĩtwo na ũrĩa-ng’ũũrũ, kaĩ wĩ na haaro-ĩ! Hĩndĩ ĩrĩa ũgakorũo ũtigĩte kwanangana-rĩ, nĩguo nawe ũkagwata kwanangwo, na ningĩ hĩndĩ ĩrĩa ũgakorũo ũtigĩte kũgarũkana na ũrĩa-ng’ũũrũ-rĩ, nĩguo nawe ũkagwata kũgarũkwo na ũrĩa-ng’ũũrũ.Atĩrĩrĩ, wee Jehova, tũiguĩre tha. Wee nĩwe tũikaraga tũcũthĩrĩirie; twagũthaitha ũtuĩke guoko gwa kũgitĩra andũ aku marũcinĩ mothe, o na ũtuĩke mũtũhonokia mahinda marĩa twĩ na thĩna.Tondũ wa inegene rĩa ngũĩ-rĩ, andũ nĩ kũũra morĩte, na tondũ wa ũrĩa warahũkĩte, ndũrĩrĩ nĩ kũharagania iharaganĩtie.Indo cianyu iria mũgakorũo mũtahĩtwo nĩĩgacokererio itahwo o ta ũrĩa igunyũ ciũngũrũragia; na rĩrĩ, o ta ũrĩa ngigĩ irũũgaga, ũguo noguo andũ makarũũgĩrĩra indo icio cianyu.Jehova nĩwe mũtũũgĩrie, nĩ gũkorũo atũũraga igũrũ, narĩo Zayuni nĩarĩiyũrĩtie ũtuanĩri cira na kĩhooto, o na ũthingu.Namo matukũ-inĩ maku-rĩ, maũndũ nĩmagaikara marũmĩte wega, na kũgĩe ũhoro mũingĩ wa kũhonokanio, na ũũgĩ, na ũmenyi maũndũ; naguo ũhoro wa gwĩtigĩra Jehova ũikare o ta arĩ mũthithũ wakuo wĩ bata.Atĩrĩrĩ, njamba ciakuo iraanĩrĩra irĩ nja, o nao andũ arĩa maarekirio makaare ũhoro wa thayũ nĩ kũrĩra mararĩra na kĩgi.Ningĩ njĩra cia gĩtwari nĩitirikĩtwo, na agendi makaaga gũcoka kuonwo; ĩĩ, ti-itherũ, nĩathũkĩtie kĩrĩkanĩro kĩrĩa kĩarĩkanĩirũo, namo matũũra nĩamamenete, na ndarĩ mũndũ arũmbũyagia ũhoro wake.Thĩ nĩ kuonwo ĩkuonwo ta ĩgwatĩtwo nĩ kĩeha na ĩkaaga hinya wa gũciara maciaro mayo; nakuo kũu Lebanoni gũgaikara ta gũconorithĩtio, nayo mĩtĩ yakuo ĩkahoha. Sharoni nakuo-rĩ, gũtariĩ o ta werũ mũtheri; naho ha ũhoro wa Bashani na Karimeli-rĩ, mĩtĩ yakuo nĩ mĩribaribĩku mathangũ mayo.Rĩu nĩ kwarahũka ngwarahũka; ũguo nĩguo Jehova ekuuga. Rĩu nĩ hĩndĩ ngwĩambararia na igũrũ, ningĩ rĩu nĩ hĩndĩ ngũtũũgĩrio o gũtũũgĩrio.Inyuĩ mũkagĩa ihu rĩa nyeki nyũmũ, mũcoke mũciare itira cia ngano; mĩhũmũ yanyu nĩyo mwaki ũrĩa ukamũrĩa inyuene, ũmũnine biũ.Nacio ndũrĩrĩ igaikara o ta cokaa hĩndĩ ĩrĩa ũcinĩtwo na mwaki, o na ta mĩigua ĩtemetwo, ĩgacinwo na mwaki.Atĩrĩrĩ, inyuĩ arĩa mũrĩ kũraya, ta thikĩrĩriai mũigue ũrĩa njĩkĩte o na inyuĩ arĩa mũrĩ gũkuhĩ-rĩ, ta umbũranĩrai ũhoro wa hinya wakwa.Ehia arĩa marĩ Zayuni nĩ gwĩtigĩra maretigĩra, o nao andũ arĩa matarũmbũyagia Ngai makagwatwo nĩ kĩinaino, makoiga atĩrĩ, Nũ witũ ũngĩtũũrania na mwaki ũyũ ũrĩanaga ũkaninana biũ? Ningĩ-rĩ, nũ witũ ũngĩtũũrania na mwaki ũyũ ũtarĩ hĩndĩ ũhoraga?Nĩ mũndũ ũthiaga na mĩthiĩre ya ũthingu, na akaaria ndeto cierekereire, o we ũrĩa ũtangĩamũkĩra uumithio uumanĩte na kũhinyanĩrĩria, na ũrĩa ũgiragĩrĩria moko make kwamũkĩra ihaki, na gũtũ gwake akagiria kũigue ndeto cia ũũragani, namo maitho make akamahinga matikarore maũndũ moru.Ũcio nĩwe ũgatũũra handũ hatũũgĩru, nacio ndwaro-inĩ cia mahiga-rĩ, nĩkuo akona ha kwĩhonokeria; nĩakaheagwo irio ciake, namo maĩ make matikaaga.Atĩrĩrĩ, maitho maku-rĩ, nĩmakeyonera mũthamaki arĩ na riri wake wothe, na mone bũrũri waramĩte ũkaneneha mũno.Ngoro yaku nĩĩgeciragia ũhoro wa gũtebebania kũrĩa kũrarĩ ho, yuge atĩrĩ, Rĩu-rĩ, mũndũ ũrĩa ũrataraga indo akĩrĩ ha? Ĩ mũndũ ũrĩa ũrathimaga mĩhothi o nake-rĩ, akĩrĩ ha? Nake mũndũ ũrĩa ũrataraga mĩthiringo ya nyũmba iria ndaya na igũrũ-rĩ, akĩrĩ ha rĩu?Ndũgacoka kuona andũ a rũng’athio acio mathiomaga thiomi irĩ hinya ũtangĩcimenya, na magatondoira na mwarĩrie ũrĩa ũtangĩhota kũigua.Ta rora Zayuni, itũũra riitũ rĩa ciathĩ iria ciathanĩtwo. Maitho maku nĩmakona atĩ Jerusalemu rĩtuĩkĩte kũndũ kũrĩa mũndũ angĩhota gũikara ahoreire, o na rĩgatuĩka ta hema ĩrĩa ĩtangĩcoka gũthamio, kana nyambo ciayo imunyũo o na atĩa, o na kana mũhĩndo o na ũmwe wayo ũtuĩke.No rĩrĩ, kũu nĩkuo Jehova agakorũo arĩ hamwe na ithuĩ e na ũkaru wake, atuĩkĩte ta arĩ we kũndũ gwitũ kwa njũĩ njariĩ na tũrũũĩ, o njũĩ iria itangĩgerio merĩ cia mbaara, kana igerio marikabu iria nene cia iria-inĩ.Nĩ gũkorũo Jehova nĩwe mũtũcirĩri, na nĩwe mũtwathi; Jehova nĩwe mũthamaki witũ, na nĩwe ũgatũhonokia.Hĩ! Mĩhĩndo yaku nĩĩraregerio-ĩ! Andũ nĩ kũremwo maremetwo nĩ kũrũmia mũtĩ ũrĩa mũraya wa marikabu yao o gĩtina-inĩ kĩaguo, na makaremwo nĩ gũtambũrũkia matama ma kũmĩtwara. Hĩndĩ ĩo nĩguo indo nyingĩ cia ndaho ciagayanirũo, o na andũ arĩa mathuaga no magetahĩra indo.Nake mũndũ ũrĩa ũtũũraga bũrũri ũcio ndarĩ hingo agacoka kuuga ũũ: Ndĩ mũrũaru; nao andũ arĩa matũũraga kuo nĩmakoherũo ũũru wao.ATĨRĨRĨ, inyuĩ ndũrĩrĩ, ta okokai nĩ getha mũigue; o na inyuĩ andũ a mabũrũri ma gũkũ thĩ, ta thikĩrĩriai. Thĩ o nayo nĩĩigue, o na indo ciothe iria ciiyũrĩte kuo, o gũkũ thĩ guothe hamwe na indo ciothe iria ciumaga kuo.Nĩ gũkorũo Jehova e na mathũgũta ma gũũkĩrĩra ndũrĩrĩ ciothe, o na agacinwo nĩ mang’ũrĩka ma gũũkĩrĩra mbũtũ yacio yothe ya ita. Nĩamĩninĩte o kũmĩnina biũ, akamĩrekereria akamĩneana yũragwo.Andũ arĩa moragĩtwo-rĩ, nĩmagateo o ro ũguo, na mũrukĩ wa ciimba ciao ũtogororoke na igũrũ, o nacio irĩma ciikare o ta itweketio nĩ thakame yao.O nayo mbũtũ yothe ya njata cia kũu matu-inĩ marĩa mairũ nĩĩkahomio ĩthire biũ, o namo matu marĩa mairũ mo mene makũnjwo o ta ũrĩa irũa rĩkũnjagwo; o nayo mbũtũ yakuo yothe ya njata ĩhwererekerio ĩthire o ta ũrĩa ithangũ rĩhohaga rĩaahũka mũthabibu-inĩ, o na ta ũrĩa ithangũ rĩa mũkũyũ rĩhohaga rĩaahũka mũtĩ-inĩ.Nĩ gũkorũo rũhiũ rũakwa rũa njora nĩrũnyotokeire kũu igũrũ; na atĩrĩrĩ, nĩrũgaikũrũkĩra Edomu o na andũ arĩa ngekete, nĩguo maherithio.Rũhiũ rũa Jehova rũa njora-rĩ, nĩrũiyũrĩtwo nĩ thakame, na rũgaikara ta rũnoretio nĩ maguta ma ũnoru, o na thakame ya tũtũrũme na ya mbũri, na maguta ma higo-inĩ ma ndũrũme; nĩ gũkorũo Jehova e na igongona kũu Bozara, o na ithĩnja inene mũno kũu bũrũri wa Edomu.Nacio mbogo nĩigathĩnjanĩrio hamwe na mahiũ marĩa mangĩ, o nacio ndegwa iria hakũre ithĩnjanĩrio hamwe na iria itarĩ hakũre; naguo bũrũri wao ũrĩwo nĩ thakame ta ĩrĩ njohi, o naruo rũkũngũ rũao rũmatio nĩ maguta ma ũnoru.Nĩ gũkorũo ũcio nĩguo mũthenya wa kũrĩhanĩria wa Jehova, na nĩguo mwaka ũrĩa arĩa marĩ na ngarari na Zayuni makagerũo ngero iria maaganĩrĩirũo nacio.Tũrũũĩ twakuo nĩtũkagarũrũo tũtuĩke rami, naruo rũkũngũ rũakuo rũtuĩke ũbiriti, o naguo bũrũri ũcio wothe ũtuĩke o ta rami ũgwakana mwaki.Naguo mwaki ũcio ndũkahorio ũtukũ o na kana mũthenya; ndogo yaguo-rĩ, ĩgatũũra ĩtogaga na igũrũ tene na tene, nakuo gũgatũũra njiaro na njiaro kwanangĩkĩte. Gũtirĩ mũndũ o na ũrĩkũ ũgacoka gũgũtuĩkania o na tene na tene.No rĩrĩ, gakuua-ũrogi na njege nĩcio igakwĩgwatĩra gũtuĩke gwacio, ningĩ karogi-ngunũ na ihuru nĩcio igatũũraga kuo; o na ningĩ Jehova nĩagagũtambũrũkĩria rũkwaro rũa gũthima naruo, nĩ getha gũtigwo kũrĩ o kĩrigicano gĩtheri, o na kagera ga gũthima nako, nĩ getha gũtigwo o ro ũguo ũtheri.Andũ arĩa atĩĩku akuo-rĩ, magetwo mathiĩ makinye bũrũri wa mũthamaki wao; no rĩrĩ, gũtigakorũo kwĩ mũndũ o na ũmwe ũgwĩtĩka; nao anene akuo othe magatuĩka o ta kĩndũ hatarĩ.Nayo mĩigua ĩkamera nyũmba cia anene akuo, o nacio ihingo iria nũmu imere thabai o na mahiũ ma nyeki-inĩ, nakuo gũtuĩke ũtũũro wa mbwe, o na gũtuĩke o ta werũ wĩ nyaga.Nacio nyamũ cia werũ nĩigacemania na njũi kuo, narĩo irimũ rĩrĩa rĩhaana thenge rĩgambĩre rĩrĩa rĩngĩ rĩa iceera rĩarĩo; ningĩ-rĩ, kĩgugua kĩa irimũ kĩrĩa kĩguoyohanagia ũtukũ gĩtũũrage kuo, na nĩkuo gĩkeyonera ũhurũko.Nakuo kũu nĩkuo ndĩanguyo ĩkeyakĩra kĩraaro kĩayo, na ĩrekagĩrie matumbĩ mayo kuo, na ĩmatũrĩkagie, o na ĩcokagĩrĩrie ciana ciayo kĩĩgunyĩ-inĩ kĩayo; nakuo kũu nĩkuo hũngũ ikongana igĩrĩ igĩrĩ, ya mũgoma na ya njamba.Atĩrĩrĩ, ta tuĩriai ũhoro ibuku-inĩ rĩa Jehova, na mũũthome; gũtirĩ nyamũ o na ĩmwe ya icio ĩkaaga kuoneka kuo, na gũtirĩ o na ĩmwe ĩkaaga ĩngĩ ya gũtwarana nayo, nĩ gũkorũo kanua gake nĩko gaathanĩte ũguo, naguo roho wake nĩguo ũgũcicokanĩrĩria.Ningĩ nĩacicukĩire mĩtĩ, o nakuo guoko gwake gũgacigayanĩria igai rĩacio rĩrĩa acithimĩire na rũkwaro; igai rĩu-rĩ, ikarĩĩgwatĩra rĩtuĩke rĩacio tene na tene, nacio igatũũra kuo njiaro na njiaro.ATĨRĨRĨ, werũ, o na kũndũ kũrĩa kwagĩte andũ-rĩ, nĩgũgakena; o naruo rũng’ũrĩ no rũgakena, na rũagĩre rũmere mahũa ma nyeki-inĩ.Ti-itherũ nĩrũkaagĩra rũrute kĩro kĩingĩ mũno, rũkene gĩkeno rũkĩinaga nyĩmbo; naruo nĩrũkaheo riri o ta wa Lebanoni, o na rũagĩre wega rũtuĩke o ta Karimeli na Sharoni; nakuo nĩgũkona riri wa Jehova, o na kuone ũnene wa Ngai witũ wa ũrĩa ekagĩrĩrũo.Atĩrĩrĩ, andũ arĩa maagĩte hinya moko-rĩ, mekĩrei hinya, o na arĩa maregerete maru mũtũme mehande o wega.Arĩa marĩ na guoya ngoro merei atĩrĩ, Wĩũmĩrĩriei, mũtige gwĩtigĩra; atĩrĩrĩ, Ngai wanyu agoka na ũhoro wa kũrĩhanĩria, we Ngai agerane ngero iringaine na ũrĩa gwĩkĩtwo. Nĩwe ũgoka amũhonokie.Hĩndĩ ĩo maitho ma atumumu nĩmakahingũrũo, o namo matũ ma arĩa mataiguaga nĩmagakunũrũo.Hĩndĩ ĩo mũndũ ũrĩa ũthuaga agacimbicaga o ta thwariga, o naruo rũrĩmĩ rũa ũrĩa ũtahotaga kwaria nĩ kũina rũkaina; nĩ gũkorũo werũ-inĩ nĩgũgatathũka maĩ, o na kũu rũng’ũrĩ-inĩ gũthererage tũrũũĩ.O naguo mũthanga ũrĩa ũhenahenagia niũkagarũrũo ũtuĩke karia ka maĩ, nakuo kũndũ kũrĩa gwĩ tĩri mũnyotu kũgĩe ithima cia maĩ megũtherũka. Imamo-inĩ cia mbwe, o kũrĩa ikomaga-rĩ, nĩgũkagĩa nyeki o na ithanjĩ na irura.Nakuo kũu nĩgũkagĩa njĩra njariĩ ya gĩtwari, o ya barabara, nayo ĩĩtagwo ũũ: Njĩra ĩrĩa nyamũre; ĩndĩ arĩa matarĩ atheru matikamĩgera, nao arĩa makamĩgera agakoragwo e hakuhĩ nao; tondũ ũcio, o na arĩa akĩgu matikamĩhĩtia.Gũtirĩ mũrũthi ũkoneka kuo, o na kana nyamũ ndĩani yambate nayo; icio-rĩ, itikoneka kũu njĩra-inĩ ĩo; no rĩrĩ, andũ arĩa makũũrĩtwo nĩo makamĩgera.Nao andũ a Jehova arĩa makũũrĩtwo makahũndũrũo makinye Zayuni makĩinaga. Magatũũra makenete ta mekĩrĩtwo thũmbĩ ya gĩkeno gĩtagathira; nĩ gĩkeno makona na macanjamũke ngoro, nakĩo kĩeha o na mũcayo nĩikora biũ.NA RĨRĨ, mwaka wa ikũmi na ĩna ĩrĩa Hezekia, mũthamaki, aakorirũo athamakĩte-rĩ, Senakeribu, mũthamaki wa Ashuri, nĩaambatire akahũrane na matũũra mothe marĩa maairigĩtwo ma Juda, akĩmatunyana.Nake mũthamaki wa Ashuri akĩrekia Rabishake, oime Lakishi akinye Jerusalemu he Hezekia, arĩ na mbũtũ nene ya ita. Nake Rabishake agĩkĩrũgama mũtaro-inĩ wa karia karĩa ka rũgongo igũrũ, o karĩa karĩ njĩra-inĩ ya gĩtwari ĩrĩa ĩgereire gĩthaka kĩa mũthambia nguo.Na rĩrĩ, hĩndĩ ĩo Eliakimu wa Hilikia, ũrĩa warĩ mũrori wa maũndũ mothe ma nyũmba ya mũthamaki, magĩthiĩ harĩ we me na Shebina, mwandĩki-marũa, na Joa wa Asafu, mwandĩki wa maũndũ ma ihinda rĩu.Nake Rabishake akĩmera atĩrĩ, Thiĩi mwĩre Hezekia ũũ: Atĩrĩrĩ, mũthamaki ũrĩa mũnene, o we mũthamaki wa Ashuri, aakũũria atĩrĩ, Mwĩhoko ũyũ ũtũire wĩhokete nĩ ũrĩkũ hihi?Niĩ nguuga ũũ: Ũtaarani ũrĩa ũtaaragwo, o na hinya ũrĩa uugaga wĩ naguo wa kũrũa mbaara, no ciugo cia tũhũ. Rĩu-rĩ, mũndũ ũrĩa wĩhokete nĩ getha ũneme-rĩ, nĩ ũrĩkũ?Atĩrĩrĩ, wee wĩhokete atĩ nĩũgwĩtirimia na kamũrangi kau kagondoku, nako nĩko Misiri, na rĩrĩ, mũndũ angĩĩtirimia nako kaamũtheca rũhĩ karũtũrĩkie; ũguo nĩguo Firauni, mũthamaki wa Misiri, atariĩ harĩ andũ othe arĩa mamwĩhokaga.No mũngĩnjĩra ũũ: Ithuĩ twĩhokete Jehova Ngai witũ-rĩ, githĩ ũcio tiwe Hezekia aatharirie matĩri make ma kũndũ gũtũũgĩru, o na igongona ciake, na agĩcoka akĩĩra Juda na Jerusalemu ũũ: Mũrĩhoyagĩra Ngai mbere ya kĩgongona gĩkĩ?Na tondũ ũcio ta kĩgĩe na karĩko na mwathi wakwa, mũthamaki wa Ashuri; na niĩ ngĩkũhe mbarathi ngiri igĩrĩ, ũngĩgĩkorũo wee mwene haku wakĩhota kwĩonera acihaici.Rĩu ũngĩkĩmaaga-rĩ, wakĩhota atĩa gũtũma ũmwe wa anene arĩa anyinyi mũno a athigari aitũ, ithuĩ ndungata cia mwathi wakwa, ahutate ore? Na ũtũire wĩhokaga Misiri nĩguo ũteithio na ngari cia ita, o na andũ arĩa mathiaga mahaicĩte mbarathi?Kaĩ mũgwĩciria atĩ nyambatĩte ’hũrane na kũndũ gũkũ ndĩkũnine Jehova atarĩ ũhoro-inĩ ũcio? Jehova nĩwe wanjĩrire atĩrĩ, Ambata ũthiĩ ũkahũre bũrũri ũcio, ũũnine biũ.Hĩndĩ ĩo Eliakimu, na Shebina, na Joa, magĩkĩĩra Rabishake ũũ: Twagũthaitha, aria na ithuĩ ndungata ciaku na rũthiomi rũa Suriata, nĩ ũndũ nĩtũkũrũigua; no tiga gũtwarĩria na rũthiomi rũa Ayahudi, andũ aya maikarĩte rũthingo-inĩ igũrũ makĩiguaga.No Rabishake agĩcokia atĩrĩ, Kaĩ mũgwĩciria atĩ mwathi wakwa aakĩndekirie harĩ mwathi wanyu, o na harĩ inyuĩ, nĩguo ndĩmũhe ũhoro ũyũ, na ndandekie harĩ andũ aya maikarĩte rũthingo-inĩ igũrũ, o aya makarĩa mai mao o ene, na manyuage mathugumo mao me rũmwe na inyuĩ?Hĩndĩ ĩo Rabishake akĩrũgama, akĩanĩrĩra na mũgambo mũnene, akĩaria na rũthiomi rũa Ayahudi, akiuga atĩrĩ, Inyuĩ ta iguai ũhoro wa mũthamaki ũrĩa mũnene mũno, o we mũthamaki wa Ashuri.Mũthamaki ũcio oigĩte ũũ: Menyai mũreke Hezekia amũhenie, nĩ ũndũ ndehota kũmũhonokiao na ningĩ menyai mũreke Hezekia atũme mwĩhoke Jehova, akiuga ũũ: Ti-itherũ Jehova nĩegũtũhonokia, narĩo itũũra rĩrĩ rĩtineanwo moko-inĩ ma mũthamaki wa Ashuri.Tigai kũigua ũhoro ũrĩa mũkũheo nĩ Hezekia; nĩ gũkorũo mũthamaki wa Ashuri oiga atĩrĩ, Ta rekei tware ũhoro na inyuĩ kũgĩe thayũ, na muume kũu mũrĩ, mũũke harĩ niĩ, na mũndũ o mũndũ atũũre arĩaga thabibu cia mũthabibu wake, o na ngũyũ cia mũkũyũ wake, na ningĩ inyuothe o mũndũ anyuage maĩ ma irima rĩake kĩũmbe,o nginya rĩrĩa ngoka kũmũiyĩra ndĩmũtware bũrũri ũtariĩ o ta bũrũri ũyũ wanyu, naguo nĩ bũrũri wĩ ngano, o na ndibei, na wĩ irio, o na mĩgũnda ya mĩthabibu.Wĩmenyererei Hezekia ndakamũringĩrĩrie akiuga atĩrĩ, Jehova nĩegũtũhonokia. Rĩu-rĩ, he ngai o na ĩmwe, thĩinĩ wa ngai cia ndũrĩrĩ, ĩrĩ yahonokia bũrũri wayo o na rĩ, ĩkĩũruta moko-inĩ ma mũthamaki wa Ashuri?Hĩ! Ngai cia Hamathu-rĩ, ikĩrĩ ha rĩu? Ĩ cia Aripadi, na cia Sefarivaimu? Ngai icio-rĩ, nĩciahonokirie Samaria ndikarĩĩgwatĩre?Nĩ ngai irĩkũ thĩinĩ wa ngai ciothe cia mabũrũri mothe irĩ ciahonokia bũrũri wacio, ndikawĩgwatĩre, atĩ nĩkĩo mũgwĩciria atĩ Jehova aahonokia Jerusalemu, ndikarĩĩgwatĩre?No rĩrĩ, no gũkira maakirire ki, na matiigana kũmũtumũka, nĩ gũkorũo mũthamaki aathanĩte ũũ: Mũtikamũcokerie ũndũ.Hĩndĩ ĩo Eliakimu wa Hilikia, mũrori wa maũndũ mothe ma nyũmba ya mũthamaki, na Shebina, mwandĩki-marũa, na Joa wa Asafu, mwandĩki wa maũndũ ma ihinda rĩu, magĩthiĩ magĩkinya kwĩ Hezekia, matembũrangĩte nguo ciao, makĩmũhe ũhoro ũcio Rabishake oigĩte.Na gũgĩkinya atĩrĩ, atĩ mũthamaki ti Hezekia aaigua ũhoro ũcio, agĩtembũranga nguo ciake, akĩĩhumba tama wa ikũnia, agĩthiĩ agĩtonya nyũmba ya Jehova.Ningĩ akĩrekia Eliakimu, mũrori wa maũndũ mothe ma nyũmba yake, na Shebina, mwandĩki-maiũa, o na athuri amwe a athĩnjĩri-Ngai, mehumbĩte matama ma ikũnia, mathiĩ kwĩ Isaia, mũrũ wa Amozu, mũnabii,magĩkĩmwĩra atĩrĩ, Hezekia oiga ũũ: Mũthenya wa ũmũthĩ nĩguo mũthenya wa thĩna, na wa ngũmano, o na wa kũmenwo, nĩ ũndũ twana nĩtũkinyĩrĩire hĩndĩ ya gũciarũo, na hinya wa kuohoka ũkaaga.No gũkorũo Jehova Ngai waku nĩaiguĩte ũhoro ũcio warĩtio nĩ Rabishake, ũrĩa ũrareketio nĩ mwathi wake, mũthamaki wa Ashuri, oke arume Ngai ũrĩa ũrĩ muoyo, nake Jehova Ngai waku arũithanĩrie ũhoro ũcio aigwĩte! Tondũ ũcio, hoera andũ aya matigarĩte ũrorete igũrũ.Nacio ndungata icio cia mũthamaki Hezekia igĩgĩkinya he Isaia.Nake Isaia agĩciĩra atĩrĩ, Ĩrai mwathi wanyu atĩ Jehova ekuuga ũũ: Menya wĩtigĩre ciugo icio ũiguĩte, o icio ndungata cia mũthamaki wa Ashuri inumĩte nacio.Atĩrĩrĩ, nĩngũmwĩkĩra ngoro ĩngĩ, nake nĩekũheo ũhoro wa mũhuhu, naguo ũhoro ũcio ũtũme ahũndũke acoke bũrũri wake we mwene; na niĩ ndũme oragĩrũo na rũhiũ rũa njora o kũu bũrũri wake kĩũmbe.Nake Rabishake agĩkĩhũndũka, agĩkora mũthamaki wa Ashuri akĩrũa mbaara na Libina; nĩ ũndũ nĩaaiguĩte atĩ nĩoimĩte Lakishi.Nake mũthamaki wa Ashuri akĩigua ũhoro wa Tirihaka, mũthainaki wa Kushi, ũkĩheanwo ũũ: Atĩrĩrĩ, nĩoimagarĩte agoka kũhũrana nawe. Na rĩrĩ, hĩndĩ ĩrĩa aaiguire ũhoro ũcio, agĩkĩrekia andũ he Hezekia, akiuga atĩrĩ,Thiĩi mwarie na Hezekia, mũthamaki wa Juda, mũmwĩre ũũ: Menya ũreke Ngai waku ũrĩa ũikaraga wĩhokete akũhenie, akiuga atĩ Jerusalemu rĩtitunyanwo, rĩnenganĩrũo moko-inĩ ma mũthamaki wa Ashuri.Atĩrĩrĩ, wee nĩwĩiguĩrĩire ũrĩa athamaki a Ashuri maaneka mabũrũri mothe, makamaamũra o ma kũninwo biũ; wee nĩwe ũgũkĩhonoka?Kũrĩ kwoneka hihi atĩ ngai cia andũ a ndũrĩrĩ iria aa baba maaninire o kũnina biũ nĩimahonoketie, nacio nĩ Gozani, na Harani, na Rezefu, o na ariũ a Edeni arĩa maatũire Telasaru?Rĩu-rĩ, mũthamaki wa Hamathu arĩ ha, o na mũthamaki wa Aripadi, o na mũthamaki wa itũũra rĩa Sefarivaimu, o na wa Hena, o na wa Iva?Nake Hezekia akĩiyũkia marũa macio moko-inĩ ma andũ acio maareketio, akĩmathoma; agĩcoka akĩambata agĩthiĩ nyũmba ya Jehova, akĩmakũnjũra akĩmaiga mbere ya Jehova.Nake Hezekia akĩhoya Jehova, akiuga atĩrĩ,Wee, Jehova Mũnene wa Ita, Ngai wa Isiraeli, o we ũikaraga gatagatĩ-inĩ ka makerubi, wee wiki nĩwe Ngai mwene mabũrũri mothe marĩa mathamakagwo gũkũ thĩ, na nĩwe wombire igũrũ na thĩ.Tega gũtũ, wee Jehova, wĩiguĩre ũhoro ũyũ; racũria maitho maku, wee Jehova, wĩonere ũrĩa maũndũ maya matariĩ, o na ũigue ciugo ici ciothe Senakeribu arehithĩtie nĩ getha arume Ngai ũrĩa ũrĩ muoyo.Ti-itherũ, Jehova, athamaki a Ashuri maananina ndũrĩrĩ ciothe, o na mabũrũri ma cio,o na magĩikia ngai ciacio mwaki-inĩ; nĩ ũndũ itiakoragwo irĩ ngai cia ma, no cia wĩra wa moko ma andũ, ithondeketwo na mĩtĩ o na mahiga; na tondũ ũcio igĩkĩninwo biũ.Tondũ ũcio, wee Jehova Ngai witũ, ndagũthaitha ũtũhonokie rĩu ũtũrute moko-inĩ make, nĩ getha mothamaki mothe ma thĩ mamenye atĩ wee nĩwe Jehova, o wee wiki.Hĩndĩ ĩo Isaia, mũrũ wa Amozu, akĩrekania he Hezekia, akĩmwĩra atĩrĩ, Jehova, Ngai wa Isiraeli, oigĩte ũũ: Kuona atĩ nĩũ’hoete ngũhonokie harĩ Senakeribu, mũthamaki wa Ashuri-rĩ,ũhoro ũrĩa Jehova aarĩtie ũmũkoniĩ nĩguo ũyũ: Mũirĩtu gathirange mwarĩ wa Zayuni nĩ kũmena akũmenete, na agagũthekerera, agakũnyarara. Mwarĩ wa Jerusalemu nĩagũthiũrũrĩirie mũtwe.Rĩu-rĩ, ũcio ũmenete o na ũkamũruma-rĩ, nĩ ũrĩkũ? Na ningĩ-rĩ, ũraihĩtie kanua, o namo maitho maku ũkamakũũra ũũkĩrĩre ũ? Nĩ ũũkĩrĩre ũrĩa Mũtheru wa Isiraeli.Wee-rĩ, nĩ kũmenithia wamenithirie Mwathani na ũndũ wa ndungata ciaku, ũkiuga atĩrĩ, Tondũ wa ũrĩa ngari ciakwa cia ita ciingĩhĩte-rĩ, nĩ kwambata nyambatĩte o kũrĩa gacũmbĩrĩ ka irĩma, o na ngakinya ituri-inĩ cia Lebanoni kũrĩa gũturu; nayo mĩtarakwa yakuo ĩrĩa mĩraya mũno nĩngamĩtema, o na mĩthengera ĩrĩa mĩega mũno yakuo, o na ndonye kũndũ gwake kũrĩa gũtũũgĩru makĩria, o kũu kĩrĩti-inĩ kĩa mũgũnda wake ũrĩa ũciaraga maciaro maingĩ.Nĩndĩĩyenjeire maĩ, na ngamanyua; nacio njũĩ ciothe cia Misiri ngacihũithia na ikinya rĩa magũrũ makwa.Jehova arakĩũria ũũ: Kaĩ ũtarĩ waigua atĩ nĩ niĩ ndekire maũndũ maya o tene, o na ngĩcirĩra ũhoro wamo mahinda marĩa ma tene o tene? Na rĩu nĩguo ndahingia ũndũ ũcio biũ, atĩ wee nĩwe ũthurĩtwo ũtuĩke wa kwananga matũũra marĩa mairigĩtwo, matuĩke maganjo matheri ma hĩba cia mahuti.Tondũ ũcio andũ arĩa maamatũũraga-rĩ, hinya wao nĩwamanyihĩire, na makĩgegeara o na magĩconorithio; nao magĩkĩhaana o ta nyeki ya gĩthaka-inĩ, o na ta kanyeki karuru, o na ta ĩrĩa ĩmeraga nyũmba igũrũ, o na ta ngano ĩrĩa ĩhĩĩte ĩtanakũra.No rĩrĩ, mĩikarĩre yaku nĩndĩmĩũĩ, o na miumagarĩre, o na mĩinũkĩre; o na marakara marĩa ũndakarĩire.Tondũ wa marakara macio ũndakarĩire, o na ningĩ tondũ wa ũrĩa rũng’athio rũaku rũambatĩte rũgakinya matũ-inĩ makwa-rĩ, nĩ gĩcũhĩ gĩakwa ngũgwĩkĩra iniũrũ, nako kanua gaku ndĩkohe na mũkwa wa kanua, njoke ngũhũgũre na thutha, ngũcokie na njĩra ĩrĩa wokĩire.Wee nawe Hezekia-rĩ, ũndũ ũyũ nĩguo ũgũkũmenyithia ũhoro ũcio, atĩ mwaka ũyũ mũkũrĩa irio cia maitĩka, o naguo mwaka wa kerĩ mũkarĩa maitĩka ma irio o ro icio; naguo mwaka wa ĩtatũ kĩhandei, na mũgethe, na mũhande mĩgũnda ya mĩthabibu, na mũrĩe maciaro mayo.Namo matigari marĩa mahonokete ma nyũmba ya Juda nĩmagacoka gũikũrũkia mĩri na thĩ; nakuo na igũrũ maciare maciaro.Nĩ gũkorũo Jerusalemu nĩgũkoima matigari ma andũ, o nakuo kĩrĩma-inĩ gĩa Zayuni kuume arĩa makahonoka; nakuo kwĩrutanĩria kwa Jehova Mũnene wa Ita nĩkuo gũgatũma ũndũ ũcio woneke.Tondũ ũcio, ha ũhoro wa mũthamaki wa Ashuri, Jehova oigĩte ũũ: Ndagoka itũũra rĩrĩ, o na kana aikie mũguĩ o na ũmwe kuo, o na kana arĩng’ethere na ngo, o na kana aite kĩhumbu gĩa tĩri akĩrĩũkĩrĩra.Njĩra ĩrĩa okĩire-rĩ, noyo akahũndũkĩra, na ndagakinya itũũra rĩrĩ; ũguo nĩguo Jehova oigĩte.Nĩ gũkorũo nĩngagitĩra itũũra rĩrĩ ndĩrĩhonokie, nĩ ũndũ wa ũhoro wakwa niĩ mwene, o na ũndũ wa gũconokera Daudi ndungata yakwa.Nake mũraika wa Jehova agĩkiumagara, agĩthiĩ akĩũraga andũ ngiri igana rĩmwe rĩa mĩrongo ĩnana na ithano o kũu kĩraaro-inĩ gĩa Ashuri; na rĩrĩa andũ maarokire gũũkĩra rũcinĩ tene, magĩkora atĩ andũ acio othe no ciimba theri.Tondũ ũcio Senakeribu, mũthamaki wa Ashuri, akiuma kũu, akĩĩhũndũkĩra, akĩinũka gwake Nineve akĩĩikarĩra kuo.Na gũgĩkinya atĩrĩ, atĩ hĩndĩ ĩrĩa aahoyagĩra nyũmba ya Nisiroku ngai yake-rĩ, Adarameleki na Sharezeru, ariũ ake, makĩmũũraga na hiũ cia njora, na makĩũrĩra bũrũri wa Ararati. Nake Esari-hadoni, mũrũwe, agĩthamaka ithenya rĩake.Na rĩrĩ, matukũ-inĩ o ro macio, Hezekia akĩrũara, agĩkuhĩhĩra gũkua. Nake Isaia miũnabii, mũrũ wa Amozu, agĩthiĩ agĩkinya harĩ we, akĩmwĩra atĩrĩ, Jehova oigĩte ũũ: Wĩgaĩre nyũmba yaku, nĩ ũndũ nĩũgũkua; ndũtũũra muoyo.Nake Hezekia agĩkĩhũgũra ũthiũ, akĩũroria rũthingo-inĩ, akĩhoya Jehova,akiuga atĩrĩ, Wee, Jehova, ndagũthaitha ũririkane ũrĩa ndũire ’thiaga mbere yaku nũmĩtie ũhoro-wa-ma, o na ngakũrũmĩrĩra na ngoro yakwa yothe, o na ngeka maũndũ marĩa monagwo marĩ mega nĩwe. Nake Hezekia akĩrĩra mũno.Hĩndĩ ĩo ndũmĩrĩri ya Jehova ĩgĩgĩkinyĩrĩra Isaia, akĩĩrũo atĩrĩ,Thiĩ ũkere Hezekia atĩrĩ, Jehova, Ngai wa thoguo Daudi, oiga ũũ: Nĩndaigua ihoya rĩaku, na nĩnyonete maithori maku. Na atĩrĩrĩ, nĩngũkuongerera matukũ maku mĩaka ikũmi na ĩtano.Nawe, wee mwene, hamwe na itũũra rĩrĩ, nĩngũmũhonokia mũtikegwatĩrũo nĩ mũthamaki wa Ashuri; narĩo itũũra rĩrĩ, nĩngũrĩgitĩra.Na rĩrĩ, gĩkĩ nĩkĩo gĩgũtuĩka kĩmenyithia harĩ wee kiumĩte he Jehova, atĩ Jehova nĩegwĩka ũndũ ũcio oigĩte:Atĩrĩrĩ, nĩngũtũma kĩĩruru kĩrĩa kĩĩ hau matĩĩna-inĩ ma imenyithanĩrio-inĩ rĩa thaa rĩa Ahazu gĩcoke na thutha matĩĩna ikũmi macio kĩrĩkĩtie kũhĩtũka. Nakĩo kĩĩruru kĩu gĩkĩhũndũka na thutha matĩĩna ikũmi o macio kĩarĩkĩtie kũhĩtũka hau imenyithanĩrio-inĩ rĩa thaa.Ũyũ nĩguo ũhoro ũrĩa Hezekia, mũthamaki wa Juda, aandĩkire aahona hĩndĩ ĩo aarĩ mũrũaru:Niĩ nĩ kuuga ndoigire ũũ: O hĩndĩ ĩrĩa matukũ makwa maaigananĩria-rĩ, nĩguo ngũthiĩ ndonye ihingo-inĩ cia Kwa-Ngoma:Ndĩ mũtunye matigari ma mĩaka yakwa.Ngĩkiuga atĩrĩ, Ndikona Jehova, o we wĩtagwo Jahu, ndĩ gũkũ thĩ kũrĩa andũ matũũraga me muoyo:Ndigagĩcoka kuona mũndũ wa gũkũ thĩ o na rĩ, ndĩ hamwe na acio marĩkĩtie gũkua.Ũtũũro wakwa nĩ mũthamie; nĩ gũkuuwo ũkuuĩtwo ngehererio, o ta ũrĩa hema ya mũrĩithi ĩthamagio.Muoyo wakwa nĩ gũkũnja ndaũkũnja ta ũrĩ tama wa mũndũ ũrĩa ũũtumaga na mũtambo, na rĩu nĩ gũtinia ekũũtinia anjeherie mũtambo-inĩ ũcio wake:Kwarĩkia gũkĩa-rĩ, nĩ kũ’nina ũka’nina mũthenya o ro ũcio gũtanatuka.Ndaikarire ndĩĩkirĩire o ro ũguo o nginya rũcinĩ; o ta ũrĩa mũrũthi wĩkaga-rĩ, noguo ekuunanga mahĩndĩ makwa mothe:Kwarĩkia gũkĩa-rĩ, nĩ kũ’nina ũka’nina mũthenya o ro ũcio gũtanatuka.O ta ũrĩa thũngũrũrũ ĩgambaga, kana mũrũaru-rĩ, ũguo noguo niĩ na niĩ ndĩraaragia na mũgambo mũceke:Nĩ gũcakaya ndĩracakayaga ta ndutura; maitho makwa nĩmaranoga nĩ gũcũthĩrĩria igũrũ.Ĩiya, Jehova, ndĩ mũhinyĩririe-ĩ! Ndagũthaitha ũtuĩke mũndũgamĩrĩri.Hĩ! Ngũkiuga atĩa? We mwene nĩanjarĩirie, nake we mwene agacoka kũhinga ũndũ ũcio anjĩrĩire:Ngũtũũra ndĩĩkirĩire mĩaka yakwa yothe nĩ ũndũ wa ũrũrũ ũrĩa wĩ ngoro yakwa.Atĩrĩrĩ, Jehova, maũndũ ta macio nomo mũndũ wa gũkũ thĩ atũũraga onaga e muoyo;Roho wakwa naguo ũtũũraga wonaga o maũndũ macio kĩũmbe.Tondũ ũcio ’honia, ũndũũrie muoyo.Atĩrĩrĩ, ũrũrũ wa ngoro ũcio ndĩrarĩ naguo mũnene-rĩ, warĩ wa gũtũma njoke kũgĩa na thayũ:No tondũ wa ũrĩa wendete roho wakwa-rĩ, nĩũũhonoketie ndũkarike irima rĩa woru;Nĩ gũkorũo mehia makwa mothe nĩũmaikĩtie na thutha waku.Nĩ ũndũ Kwa-Ngoma gũtingĩkũgatha, o nakĩo gĩkuũ gĩtingĩhota gũkũ gooca:Andũ arĩa maikũrũkaga magatonya irima-inĩ rĩu matingĩhota kwĩrĩgĩrĩra ũhoro waku wa ma.Mũndũ ũrĩa ũrĩ muoyo, o we ũrĩa ũrĩ muoyo-rĩ, ũcio nĩwe ũrĩkũgathaga o ta ũrĩa niĩ ndĩreka ũmũthĩ:Ningĩ ithe wa ciana nĩwe ũrĩcimenyithagia ũhoro waku wa ma.Jehova nĩethagathagĩte a’honokie:Tondũ ũcio tũrĩinagĩra nyĩmbo ciakwa na inanda cia mũgetoKũu nyũmba ya Jehova thĩinĩ matukũ mothe marĩa tũgũtũũra muoyo.Na rĩrĩ, Isaia agĩgĩkorũo nĩoigĩte ũũ: Andũ nĩmoe gĩkũmba kĩa ngũyũ makĩigĩrĩre ihũha-inĩ rĩake kĩrĩhumbe, na nĩekũhona.O nake Hezekia nĩorĩtie atĩrĩ, Kĩmenyithia nĩ kĩrĩkũ gĩa atĩ nĩngaambata nginye nyũmba ya Jehova?Na rĩrĩ, hĩndĩ ĩo Berodaku-baladani, mũrũ wa Baladani, mũthamaki wa Babuloni, agĩtwarithĩria Hezekia marũa, o na kĩheo; nĩ ũndũ nĩaaiguĩte atĩ ararĩ mũrũaru na nĩ mũhonu.Nake Hezekia agĩkenera andũ acio, agĩkĩmonia nyũmba yake ĩrĩa indo ciake cia goro ciaigagwo, nacio nĩ betha, na thahabu, o na mahuti marĩa manungaga wega, o na maguta ma goro, o na nyũmba ĩrĩa indo ciake cia mbaara ciaigagwo, o na indo ciothe iria ciarĩ mũthithũ-inĩ wa indo ciake cia bata; na gũtirĩ kĩndũ o na kĩ thĩinĩ wa nyũmba yake, o na kũndũ guothe kũrĩa aathanaga, Hezekia ataigana kũmonia.Hĩndĩ ĩo Isaia, ũcio mũnabii, agĩgĩthiĩ agĩkinya he Hezekia, mũthamaki, akĩmũũria atĩrĩ, Andũ acio moigire atĩa? Nao magĩũka kũrĩ we-rĩ, mekuumĩte na kũ? Nake Hezekia akiuga atĩrĩ, Magĩũka kũrĩ niĩ-rĩ, mekuumĩte bũrũri wĩ kũraya, o bũrũri wa Babuloni.Agĩkĩũria atĩrĩ, Nĩ kĩ monire gwaku mũciĩ? Nake Hezekia agĩcokia atĩrĩ, Indo ciothe iria ii gwakwa nĩmacionire; o nacio indo ciakwa ciothe cia bata-rĩ, hatirĩ kĩndũ o na kĩmwe itanamonia.Nake Isaia akĩĩra Hezekia atĩrĩ, Ta igua uuge wa Jehova Mũnene wa Ita.Atĩrĩrĩ, matukũ nĩmagoka rĩrĩa indo ciothe iria irĩ gwaku mũciĩ, o na indo iria mathoguo maatũire mahaĩte magaciiga o nginya ũmũthĩ, igakuuwo itwarũo Babuloni. Gũtirĩ kĩndũ o na kĩmwe gĩgatigio; ũguo nĩguo Jehova oigĩte.Nacio ihĩĩ ciaku iria ũgaciara ciume mũthimo waku, nĩmagataha imwe ciacio igatũũre nyũmba ya mũthamaki wa Babuloni irĩ cia thiritũ ya andũ arĩa mehokeirũo wĩra wa nyũmba yake.Hĩndĩ ĩo Hezekia agĩkĩĩra Isaia atĩrĩ, Uuge wa Jehova ũcio waaria nĩ mwega. Tondũ eĩraga na ngoro atĩrĩ, No gũkorũo matukũ-inĩ makwa nĩgũgũtũũra gwĩ thayũ na ũhoro-wa-ma.ATĨRĨRĨ, ta horanĩriai, mũhorerie andũ akwa; ũguo nĩguo Ngai wanyu ekuuga.Arĩriai itũũra rĩa Jerusalemu maũndũ ma kũrĩhoreria ngoro; anĩrĩrai mũrĩĩre atĩrĩ, atĩ mbaara ĩrĩa rĩrarĩ nayo nĩyathira, o na atĩ waganu warĩo nĩwohanĩrũo; o na ningĩ atĩ nĩrĩhũrĩtwo na guoko kwa Jehova rĩgacokerithio maita merĩ nĩ ũndũ wa mehia marĩo mothe.He mũgambo wa mũndũ ũkwanĩrĩra, akoiga atĩrĩ, Thondekai njĩra ya Jehova o kũu werũ-inĩ; araganĩriai Ngai witũ njĩra ya gĩtwari o kũu rũng’ũrĩ-inĩ.Ihũhi ciothe nĩigathikwo ciambatĩre, o nacio irĩma ciothe, o na ithũngũri ciothe, inyihio ciaraganio; o nakuo kũrĩa kuogomu kũrũngario, nakuo kũrĩa gũtarĩ kwaraganu kwaraganio wega.Naguo riri wa Jehova nĩũkaguũranĩrio, nao andũ othe a gũkũ thĩ mawonanĩre me hamwe, nĩ gũkorũo nĩ kanua ka Jehova kaarĩtie ndeto icio.He mũgambo wa mũndũ ũkuuga atĩrĩ, Anĩrĩra. Nake ũngĩ agacokia atĩrĩ, Ngwanĩrĩra njuge atĩa? Uga atĩrĩ, Andũ othe mahaana ta nyeki, o naguo ũthaka wao wothe ũtariĩ o ta wa mahũa ma gĩthaka.Nyeki ĩo nĩyũmaga, o namo mahũa macio makahoha, nĩ gũkorũo mĩhũmũ ya Jehova nĩĩmahũmũkĩire; ti-itherũ andũ mahaana o ta nyeki.Nyeki nĩyũmaga, o namo mahũa makahoha; no rĩrĩ, kiugo kĩa Ngai witũ gĩgatũũra tene na tene.Atĩrĩrĩ, wee ũheaga Zayuni ũhoro ũrĩa mwega-rĩ, ta haica kĩrĩma kĩrĩa kĩraya igũrũ; wee ũheaga Jerusalemu ũhoro mwega-rĩ, ta haicia kayũ gaku na igũrũ na hinya mũno; ta gĩkahaicie o na igũrũ na ũtige gwĩtigĩra; ĩra matũũra ma Juda atĩrĩ, Ũyũ nĩwe Ngai wanyu!Atĩrĩrĩ, Mwathani Jehova agoka o ta njamba ĩrĩ hinya mũno, na guoko gwake nĩkuo gũkamwathanagĩra; atĩrĩrĩ, ũtungati wake e naguo, o na irĩhanĩria rĩake rĩrĩ o mbere yake.Mbũri cia rũũru rũake agarĩithagia o ta mũrĩithi, natuo tũgondu atuoyage na moko make, atũkuuage tũrĩ gĩthũri-inĩ gĩake; nacio ng’ondu iria ikuongithia acitwarage o kahora.Atĩrĩrĩ, nũ ũrĩ wathima maĩ ma kũndũ guothe na rũhĩ rũake, kana akĩgera matu na kũmathima marata, kana akĩoya tĩri wa thĩ akĩwĩkĩra kĩbaba-inĩ gĩa kũũthima, kana irĩma ciothe cia thĩ agĩcithima na ratiri, kana o nacio ithũngũri agĩcithima na gĩthimi?Roho wa Jehova-rĩ, nũ wamwonereirie maũndũ, kana akĩruta Jehova maũndũ nĩ ũndũ wa ũrĩa arĩ mũmũhei kĩrĩra?Ũcio-rĩ, nũ aahoire kĩrĩra, na ningĩ nũ wamũmenyithirie maũndũ, o na akĩmũruta gũthiĩ na njĩra cia gũtua cira na kĩhooto, na akĩmũruta maũndũ ma uũgĩ, o na akĩmuonia ũrĩa angĩhota gũkuũkĩrũo nĩ maũndũ?Atĩrĩrĩ, ndũrĩrĩ ihaana o ta gataata ka maĩ karĩ ndoo-inĩ, nacio cionagwo ihaana o ta karũkũngũ kanini karĩa gatigĩtwo ratiri-inĩ. Atĩrĩrĩ, ithama cia gũkũ thĩ-rĩ, acioyaga na igũrũ o ta irĩ kĩndũ gĩtarĩ coho.Kĩrĩti kĩa Lebanoni gĩtimũiganĩte gĩa gũtuĩka ngũ cia gũcinwo, o na kana nyamũ ciakuo ikaigana cia kũmũrutĩra mahaki ma njino.Ndũrĩrĩ ciothe ikĩonwo nĩwe-rĩ, acionaga ihaana o ta kĩndũ hatarĩ, o na agaciona o ta itarĩ kĩene, o na ta irĩ cia tũhũ mũtheri.Atĩrĩrĩ, Mũrungu-rĩ, mũgakĩmũhianania na ũ? Kana nĩ mũhianĩre ũrĩkũ mũgakĩmũgerekania naguo?Mĩhinano ya gwacũhio-rĩ, mũturi nĩwe wambaga kũmĩtura, nake mũturi wa thahabu agacoka akamĩhumba igũrũ guothe na thahabu, ningĩ akamĩgathĩkĩra irengeri cia betha.Na rĩrĩ, mũthĩni ũrĩa ũtangĩona kĩndũ ta kĩu gĩa kũruta-rĩ, ethuragĩra mũtĩ wa mũthemba ũrĩa ũtangĩbutha, agacoka agecarĩria mwai mũũgĩ nĩ getha amwaĩre mũhianano wa gwacũhio wa gũtũũra ũrũmĩte wega.Anga mũtirĩ mwamenya, o na kana mũkaigua ũhoro? Githĩ mũtiaheirũo ũhoro gwata o kĩambĩrĩria? Anga mũtikĩrĩ mwamenyithio wega gwata o hĩndĩ ĩrĩa thĩ yombirũo?Ũyũ nĩwe ũikaraga igũrũ rĩa thĩ ĩno o gacũmbĩrĩ-inĩ ga gĩthiũrũrĩ kĩa harĩa matu mayo maaturĩra, o nao andũ arĩa mamĩtũũraga-rĩ, makonagwo nĩwe matariĩ o ta ndaahi; na ningĩ ũyũ nĩwe ũtambũrũkagia matu marĩa mairũ o ta marĩ gĩtama gĩa kũhumba handũ, o na akamatambũrũkia o ta marĩ hema ya gũtũũrũo;ningĩ nĩwe ũtũmaga anene matuĩke kĩndũ hatarĩ, nao aciri a gũkũ thĩ akamatua o ta marĩ a tũhũ mũtheri.Ti-itherũ acio ti ahande; ti-itherũ mbeũ ciao itihurĩtwo; ti-itherũ itina ciao itiikũrũkĩtie mĩri na thĩ; ningĩ aamahũmũkĩra mĩhũmũ yake-rĩ, nĩ kũũma momaga, nakĩo kĩhuhũkanio kĩa rũhuho gĩkamahuruta o ta maragara ma mahuti.Tondũ ũcio Ũrĩa Mũtheru egũkĩũria atĩrĩ, Niĩ mũgakĩ’haanania na ũ, atĩ nĩguo njiganane nake?Ta tiirai maitho manyu na igũrũ mũmenye ũrĩa warĩũmbire, o we ũcio uumagaragia mbũtũ ciarĩo agĩcitaraga; icio ciothe-rĩ, aciĩtaga marĩĩtwa ma cio o ĩmwe ĩmwe mwanya; tondũ wa ũrĩa hinya wake ũnenehete mũno, o na ũndũ wa ũrĩa ũhoti wake wĩ na hinya, gũtirĩ o na ĩmwe yacio yagaga gũkorũo ho.Nĩ kĩ gĩgũtũma wee Jakubu warie ũhoro, o nawe Isiraeli uuge ũũ: Atĩrĩrĩ, mĩthiĩre yakwa nĩĩhithĩtwo Jehova, o naguo ũhoro wakwa wa gũtuĩrũo cira wa kĩhooto-rĩ, ndũrũmbũyagio nĩ Ngai wakwa?Anga wee ndũrĩ wamenya, o na kana ũkĩigua, atĩ Ngai ũrĩa ũtũũraga tene na tene, Jehova, o we ũrĩa wombire ituri ciothe cia thĩ, ndoragwo nĩ hinya, o na kana akanoga? Ũhoro wake wa ũrĩa amenyaga maũndũ ndũngĩtuĩrĩka.Mũndũ ũrĩa ũũrĩtwo nĩ hinya, nĩwe ũmũheaga hinya, nake mũndũ ũrĩa ũtarĩ na ũhoti, nĩwe ũmuongagĩrĩra ũhoti.Aanake o nao nĩmakorũo nĩ hinya na manoge, o nao andũ arĩa matarĩ akũrũ nĩ kũhĩngwo makahĩngwo mũno.No rĩrĩ, andũ arĩa mehokete Jehova nĩo magacokererũo nĩ hinya wao ũrĩa morĩtwo nĩguo. Makombũka na igũrũ na mathagu o ta nderi, na mateng’ere, na matinoge; o na ningĩ magetwaraga o ro ũguo na magũrũ, na matiũrũo nĩ hinya o na atĩa.Atĩrĩrĩ, inyuĩ ithama, ta kirai ki mwĩ mbere yakwa, o nao andũ-rĩ, ta nĩmarekwo maambe macokie hinya; ta nĩmarekwo mokoke nĩguo maarie; nĩtuokoke tũthenganĩrĩre hamwe tũcire.Nũ waarahũrire mũndũ oime mwena wa irathĩro, o ũcio ũhootanaga kũndũ guothe kũrĩa kũgũrũ gwake gũkinyaga? Ha ũhoro wa mũndũ ũcio-rĩ, Jehova nĩwe ũrekagĩrĩria andũ a ndũrĩrĩ magũe thĩ mbere yake megwatĩrũo nĩwe, o na agatũma atuĩke mwathi wa gwatha athamaki. Amaneanaga o ro ũguo moragwo na rũhiũ rũake rũa njora o ta marĩ rũkũngũ, o na moragwo na ũta wake o ta marĩ kahuti kombũrĩtwo nĩ rũhuho.Amateng’eragia akamahĩtũka, na ndone ũũru o na atĩa, o na kũngĩtuĩka nĩ njĩra ĩrĩa atarĩ aagera rĩngĩ na magũrũ make.Ũrĩa wathondekire ũhoro ũcio, o na akĩwĩka akĩũhingia, o we ũrĩa watuire njiaro ciothe marĩĩtwa ma cio kuuma o kĩambĩrĩria-rĩ, nũ? Niĩ Jehova, o niĩ mwene, nĩ niĩ wa mbere, o na wa kũrigĩrĩria.Ithama-rĩ, nĩ kuona cionire ũndũ ũcio igĩĩtigĩra, o nacio ituri cia thĩ igĩitĩka kũinaina; igĩthenganĩrĩra, igĩcokanĩrĩra hamwe.Na mũndũ o mũndũ agĩteithia mũndũ ũrĩa ũngĩ wa itũũra rĩao, na akĩĩra mũrũ wa ithe atĩrĩ, Wĩũmĩrĩrie mũno!Ũguo nĩguo mũtharamara omĩrĩirie mũturi wa thahabu, o nake mũndũ ũrĩa wanyorokagia thahabu na kĩriha akĩũmĩrĩria ũrĩa waturagĩra ihiga-inĩ rĩa ũturi, akiuga atĩ wĩra ũcio wake wa kũnyitithania ithuma nĩ mwega; nake akĩnyitithania kĩndũ kĩu maathondekete na mĩcumarĩ agĩkĩrũmia, nĩ getha gĩtikanenyenyio.No rĩrĩ, wee, Isiraeli, ndungata yakwa, o wee Jakubu ũrĩa ndathurire, wa rũciaro rũa Iburahimu mũrata wakwa,o wee ũrĩa ndanyitire ngĩkũruta uume ituri-inĩ cia thĩ, o na ngĩgwĩta, uume kũrĩa iturĩire, ngĩkwĩra atĩrĩ, Wee nĩwe ndungata yakwa, nĩngũthurĩte na ndigũteete,atĩrĩrĩ, tiga gwĩtigĩra, nĩ gũkorũo ndĩ hamwe nawe; menya ũmake nĩ ũndũ niĩ nĩ niĩ Ngai waku; nĩngũkuongerera hinya waku, ĩĩ, ti-itherũ nĩndĩĩgũteithagia, na ti-itherũ nĩndĩĩgũtiiragĩrĩra na guoko gwakwa kwa ũrĩo gwa ũthingu.Atĩrĩrĩ, andũ othe arĩa moirugĩtwo magagũũkĩrĩra-rĩ, nĩmagaconoka, o na maconorithio, o nao arĩa magianaga nawe magatuĩka o ta kĩndũ hatarĩ, na nĩmakora biũ.Atĩrĩrĩ, acio magianaga nawe nĩũkamacaria, na ndũmone, nao arĩa mahũranaga mbaara nawe matuĩke o ta kĩndũ hatarĩ, o ro kĩndũ gĩtarĩ kĩene.Nĩ gũkorũo niĩ, Jehova Ngai waku, nĩngakũnyita guoko gwaku kwa ũrĩo, ngĩkwĩraga atĩrĩ, Tiga gwĩtigĩra, amu nĩngũgũteithia.Wee Jakubu, kagunyũ gaka, tiga gwĩtigĩra, o na inyuĩ gakundi gaka ka andũ a Isiraeli, menyai mwĩtigĩre, amu niĩ nĩ niĩ ngũgũteithia; ũguo nĩguo Jehova ekuuga. Na rĩrĩ, mũgũkũũri-rĩ, nĩ Ũrĩa Mũtheru wa Isiraeli.Atĩrĩrĩ, ngagũtua ta mũnyamũ wa mũthondekano wa kũhũra ngano wĩ na magego mogĩ, nawe ũhũre irĩma, ũcinyihanyihie, o nacio ithũngũri ũcitue o ta mũũngũ wa ngano.Wee nĩ kũhuha ũgacihuha, naruo rũhuho rũcigũrũkie, nakĩo kĩhuhũkanio kĩa rũhuho gĩcihurunje; nawe nĩũgekenera nĩ Jehova, na wĩrahage nĩ ũndũ wa Ũrĩa Mũtheru wa Isiraeli.Andũ arĩa athĩni, o na arĩa akĩa, nĩ maĩ maracaria, na hatirĩ o na tũnini, nacio nĩmĩ ciao nĩ kũũma ciũmĩte nĩ nyota; niĩ Jehova-rĩ, nĩ niĩ ngũmacokeria ũhoro; niĩ, Ngai wa Isiraeli, ndikũmatirika.Atĩrĩrĩ, kũndũ kũrĩa gũtheri gũtũũgĩrũ-rĩ, nĩkuo ngatathũra njũĩ, o nacio ithima nene itathũke o kũu ituamba-inĩ gatagatĩ. O na ningĩ kũu werũ-inĩ-rĩ, nĩngatũma kũgĩe maria ma maĩ, o nakuo bũrũri ũrĩa mũũmũ-rĩ, ndũme kũgĩe ithima cia maĩ.Kũu werũ-inĩ-rĩ, nĩkuo ngahanda mĩtarakwa, na mĩgaa, na mĩhandathi, o na mĩbarĩki; nakuo rũng’ũrĩ-inĩ ’hande mĩbinde na mĩthengera na mĩkarakaba ĩthombocanĩte,nĩ getha andũ mone, na mamenye, na mecirie, na metĩkĩre me hamwe, atĩ guoko kwa Jehova nĩkuo gwĩkĩte maũndũ macio, o na atĩ Ũrĩa Mũtheru wa Isiraeli nĩwe wathugundire ũguo.Cira wanyu ũrĩa mwĩ naguo-rĩ, ũreharehei; ũguo nĩguo Jehova ekuuga. Ningĩ ihooto cianyu iria imũgĩtĩire hinya-rĩ, ta kĩheanei; ũguo nĩguo Mũthamaki wa Jakubu ekuuga.Nĩmarekwo macĩheane, na matuumbũrĩre ũrĩa gũgakinya. Ningĩ umbũrai maũndũ ma tene, mũtwĩre ũrĩa maatariĩ nĩ getha twĩcirie ũhoro wamo, nĩguo tũmenye ũrĩa makarigĩrĩria; o na kana mũtuonie maũndũ marĩa magoka thutha-inĩ.Kiumbũrei ũhoro wa maũndũ marĩa magoka thutha ũyũ, nĩ getha tũmenye atĩ mũrĩ ngai. Ĩĩ, ti-itherũ, mũtiĩke wega, o na kana mwĩke ũũru, nĩ getha tũcũthanĩrĩrie tũgegete, twĩonere maũndũ macio ithuothe hamwe.Atĩrĩrĩ, inyuĩ mũtikĩrĩ kĩene, o naguo wĩra wanyu ndũrĩ bata; mũndũ ũrĩa ũmwĩthurĩire inyuĩ-rĩ, atariĩ o ta kĩndũ kĩĩ magigi.Nĩnjarahũrĩte mũndũ oime mwena wa gathigathini, nake nĩ mũũku; ĩĩ, ti-itherũ nĩnjarahũrĩte mũndũ ũkayagĩra rĩĩtwa rĩakwa oime mwena wa irathĩro, nake nĩagakorerera andũ arĩa                                       